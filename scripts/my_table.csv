,id,title,date,rawtext,rousseau_N
0,1,Herakleitos I.,"Magnetofonový kotouč
",,0
1,2,"Herakleitos II.
","Magnetofonový kotouč
",,0
2,4,"Parmenides
","Magnetofonový kotouč
",,0
3,5,"Vliv Eleatské filosofie v dějinách
","Magnetofonový kotouč
",,0
4,6,"Parmenides II.
","Magnetofonový kotouč
",,0
5,7,"Parmenides III.
","Magnetofonový kotouč
",,0
6,8,"Aristotelés I.
","Magnetofonový kotouč
",,0
7,9,"Aristotelés II.
","Magnetofonový kotouč
",,0
8,10,"Melissos a Zénon
","Magnetofonový kotouč
",,0
9,11,"Parmenides IV.
","Magnetofonový kotouč
",,0
10,12,"Zenón a Platón
","Magnetofonový kotouč
",,0
11,13,"Platón a Parmenides
","Magnetofonový kotouč
",,0
12,14,"Platón a Empedokles
","Magnetofonový kotouč
",,0
13,15,"Mimořádná přednáška o Platonově psychologii 
","Magnetofonový kotouč
",,0
14,16,"Referát o knize Arendtová O násilí
","Magnetofonový kotouč
",,0
15,17,"Mimořádná přednáška - Konec filosofie
","Magnetofonový kotouč
",,0
16,18,"Druhá mimořádná přednáška - Konec filosofie
","Magnetofonový kotouč
",,0
17,19,"Platón úvod
",,,0
18,20,"Sedmý list
",,,0
19,21,"Sedmý list
",,,0
20,22,"Sedmý list
",,,0
21,23,"Politika
",,,0
22,24,"Politika
",,,0
23,25,"Mýtus, Ion
",,,0
24,26,"Euthyfron, Laches
",,,0
25,27,"Laches
",,,0
26,28,"Gorgias
",,,0
27,29,"Gorgias
",,,0
28,30,"Gorgias
",,,0
29,31,"Gorgias
",,,0
30,32,"Gorgias
",,,0
31,33,"Zavedení strážců
",,,0
32,34,"Zavedení strážců
",,,0
33,35,"Práva strážců
",,,0
34,36,"O duši
",,,0
35,37,"O duši
",,,0
36,38,"Platon, skupinové manželství
",,,0
37,39,"Kdo je filosof
",,,0
38,40,"Kdo je filosof
",,,0
39,41,"Kdo je filosof
",,,0
40,42,"1 Úvod. - Situace člověka. - Situace Evropy
",,,0
41,43,"2 Co je fenomén? - Fenomenologie a fenomenologická filosofie. - Fenomén a pravda
",,,0
42,44,"3 Fenomenologie a gnoseologie. - Mytická dvojznačnost. - Mytický rámec řecké filosofie
",,,0
43,45,"4 Jasnost a bloudění v mytickém světě. - Zrození filosofie. - Předsókratikové
",,,0
44,46,5 Problém filosofie. - Pojetí duše a péče o duši u Démokrita a u Platóna. ,,,0
45,47,6 Zkoumání duše. - Ontokosmologická modalita péče o duši u Platóna.,,,0
46,48,"7 Péče o duši v obci: Politeia. - Přeměna mýtu v náboženství. - Péče o duši jako pohyb: objev věčnosti.
",,,0
47,49,"8 Bytí a fenomén. - Upřesnění výkladů o mýtu. - Péče o duši a konečnost. - Diskuse
",,,0
48,50,"9 Diskuse – pokračování
",,,0
49,51,"10 Transformace ontologického projektu u Aristotela. - Návrat do jeskyně
",,,0
50,52,"11 Pohyb péče o duši u Platóna a Aristotela. - Tematizace jednání u Aristotela.
",,,0
51,53,Francouzská filozofie,1928,"Francouzská filosofie má především výhodu školského drillu, který je vskutku znamenitý. Vědecký duch dýše z každého slova, jež se vysloví ve zdech Sorbony. K tomu vychválená jasnost francouzského ducha - mnozí říkají, že i francouzské slovo samo je proniknuto touto kvalitou - je kvalita vysloveně pedagogická. Jasnost je kvalita plánu; skutečně, zdejší profesor nikdy nepřekročí mez, již si určil, nikdy neřekne více, než chce říci. Je tedy jasnost totéž, co zkázněnost, je to vlastnost vůle. Francouzská filozofie je tím, čím chce býti. Ale to právě je důvodem zmatku ve velkém. Ve Francii je vše jasné, zřetelné, když se díváme na jednající a myslící individua; nejasné, když jde o všeobecné tendence. Je jich velmi mnoho a sám Parodi na počátku své knihy o nové filozofii ve Francii mluví o jistém zmatku, který vládne v jejich vlastní povaze i v úvahách o nich. Co to ti zdejší filozofové vlastně chtějí? Proč udržují s takovým úsilím fenomenalizm, kantianství, čím se to vemluvilo do francouzské duše? Nelze přec předpokládat, že by to byla průzračnost jeho systému, kvality příbuznosti. Musí to být možná něco jiného. Možná, že v době okolo r. 1870 nebylo možno jinak ujít pozitivizmu než - Kantem? Ale Kant je přec otcem pozitivizmu jistě natolik jako Comte, ne-li více - neboť podal rigidní systém, kdežto Comte nikoli. Nebo nebylo možno Kantovi oponovat, měl pravdu, ne-li v řešeních, aspoň v položení otázek? Ani tomu nelze dáti za pravdu. Víme, že rozkvět kantizmu byl nejen v tom, co je jeho objektivním obsahem, nýbrž také v jeho novosti a hloubce. Vedle kantizmu se realizm udržoval např. Jakobim, ba, byl tímto velmi hluboce rozvinut. V čem je příčina tohoto úžasného vlivu kantizmu na Francii? Mám na to prozatím, pokud neznám věci podrobně, tuto odpověď: Francouzská filosofie se dostala pod německý vliv hlavně po r. 1870/71. Zvýšená pozornost, která byla z nutnosti věnována německé kultuře a antagonizm způsobily její důkladné studium, analyzu jejích základů. Tenkrát se též sáhlo teprve k dílům francouzských žáků německých filozofů, Ravaissona, Secrétana, tehdy počal silný vliv M. de Birana. Francouzští filozofové tak vzali cizí problémy i řešení za své z antagonizmu, z touhy zmocnit se všech výbojů, budovat na nich dále, vyrvat primát. Před válkou se to na chvíli v Bergsonově osobnosti vskutku podařilo: vzniklo i nové. Ale toto nové musí zůstat neplodným, jelikož jeho vynálezce je vytěžil do posledního písmene ex definitione. Co se chtělo, toho se dosáhlo. Proto je-li dnes ve franc. filozofii nejistota, je to tím, že světová válka skončila jistou její periodu a že by dnes bylo třeba energicky nového. Je-li dnes krize, není táž, jako byla včera, kdy se hroutil Comtovský pozitivizm. Je mnohem vážnější. Poněvadž jakmile se zhroutí Bergson, bude, myslím, situace podobná, jako po Heglově smrti.",0
52,54,Duchovní člověk a intelektuál - část 1,,,0
53,55,Teologie a filozofie,1929,"ROZHLEDY PO NÁBOŽENSKÉ FILOZOFII JAN PATOČKA: Teologie a filozofie Čtu v »Křesťanské Revue«, sešit 4., tato slova J. B. Součka: »A tak, zdá se mi, nemělo by tomu být tak, aby filozofové musili hájiti princip jedné pravdy proti teologům. Nýbrž tak, aby nám teologům a s námi pomáhali hledat přiměřené vyjádření jedné, ale ne jednoduché a na jedné úrovni ležící pravdy; jejich pomoc bude spočívat snad nejvíc ve varování, ale ať je to varování, které samo ví, že když my teologové se blížíme této nebezpečné hranici, nečiníme tak z lehkomyslnosti, nýbrž z vážných a neodbytných důvodů věcných,« atd. Nejsem sice ještě filozofem, ale chci jím býti. Zdá se mi, že řeči adeptů teologických vyžadují odpovědi z řad adeptů filozofických. Neboť mají-li oni »vážné a neodbytné důvody« býti teology, my máme své důvody býti filozofy; konfrontujme. Jaká je pravda filozofova? Nelze jí vyvodit 1. z toho, co filozof chce, neboť to nebývá právě to, k čemu filozof dospívá; pozorujeme to zejména tam, kde filozofické potomstvo opravuje mistra. Poučný je na př. poměr Malebranche-Berkeley-Hume nebo Kant-Fichte, kde původní úmysly a problémy »schlagen in ihr Gegenteil um« – poněvadž filozofova pravda není jím vytvořena, nýbrž jím pouze nalezena; filozof na sebe musí pohlížet jako na nástroj, jelikož jej o tom poučuje celá historie filozofického hledání. 2. Nelze filozofickou pravdu hledat v systému, jelikož a) myšlenková koherence neukazuje nic více, než že daná kombinace idejí není vnitřně sporná; b) máme systémy, o nichž dobře nevíme, jsou-li vnitřně sporný čili nic – dlouho idealizm předhazoval realizmu vnitřní spor, dnes naopak jej vidíme v některých tvrzeních idealistů, na př. v mínění, že lze vysvětlit svět jako nevědomou, přesto však duchovou konstrukci; c) systém může být neúplný, přece však uzavřený – na př. aristotelizm, i když doznáme, že je v něm jistá parciální pravda. Tedy o podstatě té pravdy, kterou hledá filozofie, nemůžeme se informovat z jejích výsledků, které nám nedávají dostatečnou garancii pevnosti a konsistence (nespornosti). Zbývá dvojí: 1. dialektický pohyb dějin filozofie, který dnes někteří chtí uzavřít do jisté »Weltanschauungslehre«, která by popisovala podstatu kategorií, v nichž se myšlení hýbe, jejich shodu a vylučování, souvislosti problémů a řešení (celkem vzato není Weltanschauungslehre tak nová, jak by se zdálo, jelikož ji praktikovaly vždy úvody do filozofie, jenže pod nejasnou formou – chceme-li již od Heglova pokusu abstrahovat). Tato dialektika není konec konců nic jiného, než smysl, který dáváme dějinám filozofie. Definitivní systém Weltanschauungslehre je neoprávněná pretenze, jelikož nám nic negarantuje, že nebudeme nuceni přijmouti jednou do jejího souboru nové kategorie. Že ku př. antické myšlení nemělo mnohé kategorie dnešní, je nesporno; chyběl mu na př. subjektivní idealizm (Plotina nevyjímaje). Dialektika dějin je hlavně náš pohled na dějiny vzhledem k pravdám či problémům, jež nám jsou zvláště drahé; pojímat ji absolutně vede k objektivnímu idealizmu. jenž je dnes systémem, k němuž se hledí snad s největší nedůvěrou (ať si říká Lowy ve své knížce, kterou jistě znáte, co chce) anebo k naturalizmu, který musí míti ještě jinou pevnější bázi noetickou. 2. Metoda filozofie, v níž se vlastně koncentruje všechen význam filozofického přemýšlení; opustíme-li ji, nečiníme tak z důvodů čistě teoretické povahy. V podstatě metody filozofické najdeme tudíž povahu i nejposlednější pravdy, k níž filozofie může dospěti; filozofická metoda je jaksi konstantou všech našich rovnic. Pokusíme-li se ji samu zdůvodnit!, dopouštíme se cirkulu – velmi jasně o tom hovoří Renouvier v prvním Essai; podobně pokoušíme-li se ji vyvrátiti, neboť bud ji pak prostě ignorujeme a tudíž jí neškodíme, jsme pod ní a nikoli nad ní; nebo ji vyvracíme, t. j. filozofujeme a to špatně, odporujeme si. Sama metoda filozofie se nám tudíž dává jako objektivní, nezávislá jak na individuu, i na tom, co dělá největší hloubku a bohatství individua. Je to jakoby pevná půda, po níž kráčíme a nemůžeme nekráčeti, ačkoli ona půda sama nemá zdánlivě opory a konsistence. Ale zkusme to bez ní; brzy shledáme, že naše pokusy jsou marné a že zdánlivé výlety do vzduchu byly jen přemety na zemi. Filozofická metoda má, zdá se, tři momenty: 1. popisný, 2. kritický, 3. konstruktivní či metafyzický. 1. Prvá fáze filozofického myšlení spočívá v popisu bezprostřednosti, v hledání podstat jednotlivých dat. Je to, čemu se říká dnes fenomenologická metoda, t. j. systematické a přísné třídění zkušenosti, kterou jsme vypjali z běhu reality (čemu Husserl říká »Einklammerung«). Tato elementární fáze sama nám dává poznati, že to, co pretenduje na pravdu, (soud) i pravda sama je vždy objekt, že to není něco konstruovaného nebo stvořeného. 2. Druhá fáze, kritická, má hlavní otázkou: co umožňuje zkušenost? Tato fáze využívá výsledků předešlé, aby zbudovala vlastní noetickou teorii. Kdežto předchozí fáze jednala pouze o daném, používá tato íáze již dat diskurzivně, má již své konstruktivní problémy (jako problém poměru času a prostoru k subjektu, problém čísla, problém aplikované matematiky a j.). Do této fáze zapadají odborné vědy, filozofie jedná hlavně o kategoriích, t. j. nejvyších pojmech a problémech, jež se k nim pojí, jako jsou ty, o nichž jsem se právě zmínil. Kdežto fenomenologická metoda analyzuje a izoluje, kritická metoda využívá výsledků analyzy, aplikuje taková data jako princip kontradikce, princip kauzální a j. s plným vědomím jejich významu a jejich možností; vrací se k danému a ukazuje v něm řád, pokud možno. Tato fáze není méně objektivní než první, ale obtížnější, protože vyžaduje více aposteriorní empirie; Kant by nebyl napsal svou kritiku, nebýt Newtonských a Leibnizovských zkoumání a sporů. 3. Třetí fáze je metafyzická či konstruktivní. Její úlohou je podat hypotézy o tom, jaký je svět, kterého neznáme, který nespadá do oboru jakékoli zkušenosti. Plníc tento úkol, opírá se metafyzické myšlení o přesto jistý obor zkušeností, zejména takových, které mají vztah k idei nekonečna a k takovým možným jevům, které svědčí, že si říše zkušenosti sama nestačí. Ve všech třech fázích je filozofická metoda vlastně stále táž. Spočívá ve vyčerpávání všech možností objektu; oddělení fází, které jsme podali, není vlastně nic jiného než »trojdimenzionálnost« těchto možností Analýza, syntéza a konstrukce jsou něco tak elementárního a nutného, že je nelze ani zdůvodniti, ani odděliti, ač ovšem opět nelze udat důvodu, proč jsou to jediné možnosti objektu; chybí nám též fundamentům divisionis. Je to prostě empirický fakt, nutno jej uznat, toť vše. * Položme ideu Boha jakožto osobně pojaté absolutno. Jsou takoví, kteří tvrdí, že Bůh je 1. věc bezprostřední zkušenosti, třebaže výjimečné; 2. výsledek filozofické kritiky, postulát, umožňující pochopení zkušenosti (Descartes, Malebranche); 3. předmět konstrukce, vykládající svět jakožto celek. Ve všech těchto případech, z nichž 1. a 2. jsou nutné vzájemné doplňky, je Bůh zde jakožto objekt, jako jakýkoli jiný objekt, kterému možno dáti jistý fenomenologický popis a je tudíž velmi dobře zařaditelnou součástí filozofického systému. Může nám sloužit ke konstrukci jako kterýkoli jiný objekt, můžeme-li dokázat jeho pravděpodobnost. S filozofického stanoviska je však nepřípustno považovat Boha za noetický princip. Použil-li Descartes boží pravdivosti k podepření možnosti poznání, počínal si podobně, jako si počíná historik oceňuje svědectví; prostě užívá jednoho objektu k upevnění spolehlivosti druhého. Ale napřed nutno ukázat nějak – či prožít a nalézt – zmíněnou veracitas Dei. A tak je-li Bůh tak naprosto vzdálen konečného ducha, že tomuto nelze o něm poznat nejmenší pravdy podle těch principů, jimiž odkrývá přírodu, nemůže Boží zjevení, eksistuje-li, nikdy býti na př. námi asimilováno; fides quaerens intellectum je poslední slovo jejich vzájemného poměru. Bůh filozofů je tudíž něco zcela jiného než Bůh teologů. Náš Bůh je hypotéza nebo datum, vždycky objekt; Bůh teologů mluví, poroučí, čemu věřit, aniž by udával důvody s ostatní zkušeností shodné nebo v ní kotvící. Bůh teologův je noetický princip: musím věřit, že »Slovo tělem učiněno jest« atd., jelikož Bůh to přikazuje a jelikož Bůh prostě tímto příkazem se projevuje jako dárce a vládce pravdy. * Co vyplývá z těchto našich poznámek? Především, že filozof jakožto filozof nebude pomáhat teologovi. Chce-li mu pomáhat jako křesťan, musulman nebo budhista, je to jeho osobní věc; asi tak, jako není věcí filozofie mísit se do zápasů národů a tříd. Filozof ví, že celá jeho bytost, celé jeho snažení jsou pouze záminkou, aby se pravda realizovala. Poučuje jej o tom jak povaha jeho zkoumání, tak historie; apriori i aposteriori se mu to dokazuje. Filozof ví, že nedovede odůvodnit svou pravdu jinak než tím, že jí používá a že se mu daří odkrývat nové věty nebo problémy a při tom nezaplétat se do rozporů. Ví, že musí věčně kráčet po zemi. Ale co je tato země? Možná, její vrcholky sahají ke hvězdám? Možná, že její propasti obsahují největší tajemství? Filozof nesmí žádnou domněnku odmítat a priori; neboť celá zkušenost, jak shora ukázáno, spadá do oboru jeho možností. Ale nikdy nesmí abdikovat svou filozofickou pozici, nikdy si nesmí dát poručit, byť samým Bohem. Proti tomu se namítá: budiž, ale je filozof, odmítající na př. zjevení ve jménu jiných pravd, skutečně svoboden? Není pak vlastně otrokem těch jiných pravd, o nichž hovoří? Tato námitka nemůže filozofa překonat. Ví, že to jsou pouhá slova; chce-li se jich někdo držet, nelze mu zabránit; ale dá se čekat, že se vrátí do objetí filozofie jako ztracený syn. Filozofovi může být tato námitka jen dalším faktem obvyklé zkušenosti. Klade si ji jako otázku: Jak to, že za těchto okolností jsem skutečně svoboden? Jak to, že nepociťuji tíhu zákona kontradikce nebo principu sylogizmu? Odpověď není snadná a bude se lišit podle filozofických škol; ale nic nezmění na faktu, že je to otázka filozofická a že její odpověď zůstane na půdě filozofie. * Ale filozofie je přece směřování k poznání co nejplnějšímu; a jaký je toho cíl a smysl? Vědění je jistá hodnota; proč? – Ani tato otázka nevede z hranic filozofie ven. Je to prostě hlavní otázka metafyziky poznání. Starší filozofové se spokojovali odpovědí, že substance světa pochopuje sebe samu nebo že celý svět není než hierarchie ideí více či méně adekvátních vzhledem k absolutní Pravdě, v níž je vše jasno (té se dávalo jméno Bůh); dnes se dávají odpovědi komplikovanější a méně sebevědomé, viz na př. Drieschovu Wirklichkeitslehre. Garantovat nám moralitu filozofického snažení nemůže nikdo jiný, než toto myšlení samo (neboť jemu též patří pojem hodnoty a vše, co s ním souvisí); právě tak jako nikdo nemůže filozofickému poznání zaručit jeho úspěch a předepsat jeho cesty. V tom ohledu je svobodno – a přec jen objektivní; neboť právě nestojí a nepadá člověkem a jeho choutkami, nýbrž je výsledkem naší vůle k absolutnu, jež se nám jednou zjevilo. Nepřestane je však člověk hledat, nepřestane mu být z nejvyšího, čeho dosáhl? Ani to nám nemůže zaručit nic jiného než pěstění filozofie samé, její vliv a povznešenost nade vše pouze lidské a příliš lidské. Nekonečno, absolutno, všeobecno pochopujeme (pokud lze) jen díky filozofii: též absolutní hodnotu lze nám konečně spatřovati jen v ní, jež nám ukazuje, jak věčné, všeobecné je nad světem a přec jen světu neztratitelno. Neboť celá filozofická metoda, jak jsem se ji snažil popsat, není nic jiného než hledání a nalézání tohoto věčného a neměného i v nejokamžitějším a nejprchavějším. Kdybych si nebyl vědom cirkulu, jehož se dopouštím, řekl bych, že filozofie je proto tak pevná a absolutní, že spočívá na věčném a neměném. Kdyby tudíž lidstvo opustilo cestu tak strmou a vznešenou, tím hůře pro ně; ale toť též jediné, co by pak bylo možno říci. ¦ »Philosophia ancilla theologiae« – to nikdy neplatilo a nebude. Myslím, že formule samotného sv. Anselma »fides quaerens intellectum« je nejdoslovnějším vyvrácením předchozí. Kéž by se již našim teologům dostalo z řad filozofů pádné odpovědi! Ať aspoň vyrukují s celou svou zásobou! Rádi píše *): »Jestliže drží (t. j. jeho kritikové) pozitivizm, dobrá; pak je mezi námi jasno a otázka je jen, jaké důvody pro svoji víru mají; jestliže však pozitivizm neuznávají, jak se uhnou závěrům, které činím já?« Vidíme závěry; ale z čeho? Proč šel Rádi zrovna sem, když takový Driesch, kterého neuznává přece za pozitivistu, zůstal pouhým filozofem a nedošel k žádné teologii? Rád bych viděl všeobecnou petici na Rádla: ať nám poví 1. co je podle něho pozitivizm, co možná stručně a přesně; 2. co všecko stojí proti pozitivizmu. Teologie není přec pouze tvrzení, že míra všech věcí je absolutní; to tvrdil i Platon i Aristoteles, na to netřeba zjevení! Byl bych spokojen, kdybych mohl několika slovy přispět takto »k naší chudé teologické diskusi«, jež potřebuje skutečně jasnosti a poctivosti.",0
54,56,Listy o francouzské filozofii I–III,1929,"Listy o francouzské filozofii Cítím povinnost trochu vypsat intelektuální prostředí, v němž se může v Paříži pohybovat mladý filozof, který se snaží do něho proniknout: koho vidět, co od koho získat, jaké dojmy má z celku života zde i z jednotlivých velkých i menších lidí, které potkává. Vypsat i pro ty, kteří půjdou se sem učit, i pro ty, kteří mají potřebu z dálky se informovat. I. Především je zajímavo, že Bergson vyšel, zdá se, aspoň na chvíli z módy. Na univerzitě o něm slyšíte zřídka; citují ho psychologové, kteří jsou celkem vzato jeho žáky, jako Delacroix, čas od času někdo jiný vzpomene jeho formulí nebo polemik; ale příznačná věc - málo se s ním polemizuje, je to mimo denní program. Je přirozeno, že většina katedrových filozofů s ním nesouhlasí; ale dalo by se očekávat, že se s ním povedou více méně vášnivé polemiky. Místo toho ticho. Bergsonizm žije hlavně v literárních kruzích; i v těch se zdá, podle konstatování, na př. Juliena Bendy, nyní ustupovat novým módám. Není-li Bergson válečným heslem a módním filozofem, není tím vliv bergsonizmu méně hluboký. Ten se zaryl nesmírně ne pouze do myšlení francouzského, ale do francouzského zejména. Julien Benda dokazuje ve svých pracích o úspěchu bergsonizmu, že Bergsonův vliv pochází z toho, jak dokonale tato filozofie vyhovovala některým nově vzniklým tendencím sentimentálním (jako utajená religióznost, cit dramatičnosti života a výjimečnosti životního faktu); tím hlubší je ten vliv. Je-li Bergsonova filozofie těžká a temná, nenásleduje z toho, že by neujasňovala myšlence mnohé, co dosud bylo jí pouhým tušením. Vliv jeho metafyziky je zejména citelný v psychologii; o velikém díle francouzských psychologů Traité de psychologie (vydaném pod vedením Dumase 1923 a 1924) praví Parodi ve své knize o současné francouzské filozofii, že ""les analyses bergsoniennes ont laissé ici des traces visibles"" a v jedné z hlav dnešní francouzské filozofie, H. Delacroixovi, mohl J. Benrubi snadno zjistit bergsoniana. Z vynikajících bergsonských filosofů-metafyziků zde působí Edouard Leroy, Bergsonův nástupce na College de France. Není ortodoxním žákem; je to katolík, svého času silně zkompromitovaný modernizmem, jehož byl snad hlavním filozofickým mluvčím vůbec; původně se zabýval filozofií věd, zejména matematiky a fyzikálních disciplin, k nimž později, asi vlivem Bergsonovy metafyziky, připojil biologii. Nejprve byl znám hlavně jako pokračovatel filozofického díla H. Poincaré, které dovedl do naprostého skepticizmu, a jako bojovník za nové pojímání dogmatu (jako pravidlo aktu víry, nikoli jako skutečná @...#, jež má verifikovatelný, přesný smysl); teprve nyní buduje systematickou metafyziku v přednáškách Collége de France, z nichž vyšly zatím dvě: L'exigence idéaliste et le fait de l'evolution (1927, Paris, Boivin) a Les origines humaines et l'evolution de l'intelligence (1928 tamtéž). Tato díla jsou - jako všechny jeho práce - plna fakt a velmi bystrá. Ale nekompromisním bergsonovcem není: setkal se s Bergsonem při kritice vědy, postaviv se na stanovisko pragmatizmu, a naučil se od něho překročit skepsi pojmem intuice; ale kdežto Bergsonova filozofie je naprosté novum v mnohém směru, takže ji nelze zavřít do tradičních kategorií, jimiž se klasifikují filozofické systémy, staví se Leroy rozhodně na stranu idealizmu proti realizmu (všimněte si titulu ""L'exigence idéaliste""), ač se snaží dát svému idealizmu co nejracionálnější charakter a zůstat tak Bergsonovi v blízkosti co největší. A tak se zdá, že se nesplňuje Bergsonův sen, vyjádřený slovy: La philosophie ainsi entendue (Bergsonská metafyzika), est susceptible de la meme précision que la science positive. Comme la science, elle pourra progresser sans cesse in ajoutant les uns aux autres des résultats une fois acquis (příspěvek Bergsonův k La science Française, 1915, p. 19). Není, kdo by dále pěstoval tuto ""metafyziku zkušenostní"" - téměř všichni myslitelé, vyšlí z bergsonizmu, aplikovali jej na morální a sociální, příp. náboženské problémy, ale neprohlubovali jeho metafyziku, jak Bergson asi očekával podle citovaných slov; nesnáz není snad jen povrchní, pomyslíme-li na nadšení nad bergsonizmem, které bylo tak všeobecné, a na to, že největší a nejautorizovanější bergsonovec Ed. Leroy adaptuje očividně nauku mistrova obecného toku myšlenky, místo aby činil opačně. Tkví to asi v samé podstatě Bergsonovy myšlenky, jež se sice brání tvrzení, že by byla systémem, ale je o sobě tak uzavřena, hotová a určitá, jako málokterý systém. Edouard Leroy je zvláštní člověk marciálního vzezření - velmi dobře reprezentuje toho nesmlouvavého bojovníka, který z nejčistších paradoxů se snaží učinit pravdu, který je pronásledován a pronásleduje, který byl desavuován svým mistrem (Poincaré) za přílišnou horlivost ve službách jeho myšlenkových tendencí a svou velkou láskou (Římem) za upřílišenou horlivost ve službách sblížení mezi katolictvím a moderní dobou (v Encyklice Pascendi domini gregis stojí doslova ""Je proklet, kdo praví: Dogmat si nutno vážiti pouze ve smyslu praktické akce, totiž nikoli jako pravidla víry, nýbrž jako pravidla chování""); který jistě utrží - nestalo-li se již tak - i désaveu Bergsonovo. Leroy je znám jako skvělý polemik. Ale vedle toho je v jeho vystoupení kněžská vážnost, klid, soustředění; jistota sebou samým mluví z celého projevu a v ní se setkávají bojovník i prorocký mystik. Jeho přednáška je těžká, často abstraktní, až suchá; ale někdy pocítíš pod tím život tajemný a nespoutaný, ten život, který nám chce bergsonovec vsugerovat jako podstatu jsoucna vůbec, skryté podzemní řeky duchovní aktivity, které tolik lákají neukojené ambice této mimořádné inteligence, již je cítit, jak z nich roste. - Přecházím ke dvěma filozofům, kteří se v lecčems podobají, v mnohém různí, ale kteří oba mají dosti úzký, ač odmítavý vztah k bergsonizmu. První z nich je Jules de Gaultier. Tento autor řady děl, dnes již velké (z nich snad největší pozornosti se těšily knihy Le Bovarysme a la Sensibilité métaphysique 1921), neprošel snad tolik vlivem Bergsonovým (ač př. Parodi zařaďuje jeho práci do okruhu bergsonovských témat), jako spíše německých romantiků, zejména Schopenhauera a Nietzsche. Zvláště tento přispěl k ujasnění některých Gaultierových tezí. Gaultier je romantik; svědčí o tom jeho filozofické záliby, jeho literární improvizující způsob výkladu, kde není skutečných důkazů, nýbrž hlavně sugesce a řetěz duchaplností, jeho metoda konjektury a intuice, která je v opozici s vědeckým způsobem hledání pravdy, spočívajícím v řešení problémů, rostoucích ze systematického výkladu fakt. Přes to všecko bylo by nespravedlivo vidět v Gaultierovi bezvýznamný, anachronický zjev; dovedl okolo sebe seskupit několik zajímavých lidí sugestivností a bystrostí své myšlenkové práce a došel často zajímavých paradoxů, snad i hlubokých náhledů, třeba bylo v jeho díle mnoho nejasnosti a nepříjemných, romantických manýr. Gaultier tvrdí, že na dně skutečnosti je iracionalita změny, teze plně bergsonská, ale zároveň Schopenhauerova; tím spíše souvisí u Gaultiera se Schopenhauerem, že ji chce interpretovat idealisticky, což, jak známo, Bergson nečiní. Tato aktivita vynalézá subjekt i objekt, ""improvizuje"" obojí velmi po schopenhauerovsku, jenže Gaultier opravil Schopenhauera Nietzschem a vzdal se všech pretenzí morálních včetně požadavku absolutní pravdy; uzavírá odtud jen estetickou vizi, relativní pravdu či lépe poznání v relaci. A tu nastává boj proti vší ""staré metafyzice"", která věřila v absolutní pravdu, v moralitu, v dokonalou Bytost, ve spasení, v pokrok lidstva atd.; to všechno je falešný plod ""mesiánské senzibility"", plod tendencí našeho nitra k sjednocení, harmonii v životě, blaženosti smyslové (bůhví, jakými kejkly spojuje G. tyto různorodé pojmy). Pravý, čistý rozum je ovocem jiné, ""spektakulární"" senzibility, jež má cíle estetické, cíle pouhého pohledu, jednoty v rozmanitosti pochopení. Byl často a je dosud ve službách mesianizmu (jak dokázal Meyerton svými pracemi z filozofie věd tezí, že perem vší vědecké činnosti je snaha o identitu v prostoru a čase), ale může použít mesianizmu sama za divadlo a za prostředek svého vlastního spektakulárního cíle; uvědomí si, že realita se neuvědomuje taková, jaká je, nýbrž úplně jiná (této tezi říká G. bovaryzm: považovat sebe za jiného, než skutečně jsem, je prý v podstatě uvědomění vůbec) a nebude se tudíž snažit dospět k realitě o sobě, nýbrž k rostoucí estetické vizi. Tento romantik, který stojí na půdě iracionalizmu, projevuje tedy intelektualistické choutky neurčitého rázu; nedochází ovšem dále než k jistému pozitivizmu: je to návrat ke střední pozici z bergsonské amplitudy. Uvidíme snad ještě jiné analogické zjevy. Ale nejzajímavější výsledek Gaultierových salt je ten, že duchovní, čistá intelektuální aktivita je nejen různá, nýbrž přímo v opozici se stanoviskem utilitárním: teze protibergsonská, s níž se též shledáváme u druhého myslitele, kterým se chci zabývat a který je ze své přednášky také v Praze osobně znám. Julien Benda je zvláštní zjev. Živý člověk výjimečné kultury, prošlý všemi fakultami, aby se věnoval filozofii a literatuře; duch diletantský, který překonal diletantizm usilovný studiem filozofickým, zejména Renouviera. Bystrost a pevnost myšlenková, jakou vládne, je řídká. Jeho prvním významným filozofickým činem byla kritika bergsonizmu ve dvou pracích: Le Bergsonisme ou une philosophie de la mobilité a Sur le succes du Bergsonisme. Zde se snažil dokázat, že bergsonizm se zakládá na konfuzi významů slov jako ""intuice"", ""durée""; že bergsonizm měl proto tak značný úspěch, že vyhovoval hlubokým tendencím své doby, zejména utajené religiozitě, touze po výkladu světa, touze, aby myšlenka vzrušovala spíše než přesvědčovala logickou silou. Bergsonizm byl Bendovi první příležitostí, jíž použil ke studio morálně-sentimentálního stavu soudobé francouzské společnosti; pokračoval estetickými studiemi ""Belphégor"", v nichž konstatuje úpadek estetického cítění v důsledku exaltace senzibility proti intelektu. Zejména hudba a její obliba prý o tom svědčí. Nieveau vzdělání vyšších vrstev se snižuje a vzdělanci sami klesají, les hommes de lettres ""descendent chaque jour davantage, et pour des raisons qui passent leur volonté, de l'état des clercs a celui des laics"". A tak se již zde objevuje téma, které se stalo sujetem Bendových prací, které vzbudily nejvíce rozruchu, ""La trahison des Clercs"" a ""La Fin de l'Eternel"" (1928, 1929). První z nich je ostrá stížnost na všechny intelektuály, kteří se věnují politice místo duchovní práci a kteří se domnívají, že tak i nadále zůstávají pravými vzdělanci, ""kleriky"", duchovními. Zde se ukazuje, jak politické vášně zásahem kleriků mohutní; celá moc myšlenky tak dána v porobu světským cílům moci a pýchy. Duchovní zradili věčné, nadpozemské a postavili se do času, vynalezli doktriny, eksaltující nenávist národů a tříd a individuální prospěch (čímž Benda míní prospěch všech individuí, i když jsou kolektivy, jako rodina, národ, třída, lidstvo) cení výše než abstraktní pravdu. To ukazuje Benda zejména na Maurrasovi a Barraesovi, protagonistech francouzského nacionalizmu. Ale zrada duchovních má za důsledek oslabení klerikovy pozice i jeho intelektuální síly; sentimentalizm, nedisciplinovanost, nedostatek smyslu pro spravedlnost jsou důsledkem. Příklad - Romain Rolland, který vůbec Bendovi je typem špatného, pro život ducha bezvýznamného klerika. Benda ví, že zrada duchovních má své podmínky; a to mu nepřekáží považovat ji za hřích. A konec ""Zrady duchovních"" je vize strašné budoucnosti, do níž nutně vplývá lidstvo zbavené kontroly duchovního ideálu. Bendovy přesné analýzy nenechávají pochybovati o tom, že má pravdu a že zrada duchovních je fakt. Postižení a ti, kdo se domnívali býti postiženi, se ozvali nesčíslnými polemikami, na něž Benda odpověděl v ""La fin de l'Eternel"". Kdežto ""Zrada duchovních"" byla v podstatě výkladem stavu věcí, je ""Konec věčného"" precizováním pojmu pravého duchovního a filozofických důvodů a důsledků duchovní zrady. To, co zde Benda podává, není nic jiného než etický problém, kterému antika říkala problém mudrce. Je zajímavo, jak Benda definuje svého klerika; jsou to veskrze záporné znaky, jež mu dává, postupuje tedy opatrně, eliminací; podobně postupovali staří novoplatonikové, když determinovali vztah věčného k časnému. Benda praví, že klerik je ""celui qui proteste contre cette morale du réel (ou de laic) en honorant des valeurs idéales on désintéressées"". Ale tyto hodnoty jsou opět záporně definovány: ""ces valeurs sont essentiellement conçues en rupture des conditions de l'esistence réelle"" (univerzální, abstraktní, nečasové) ... ""l'essence du clerc est de ne pas accepter le monde tel qu'il est ... "", ""le clerc est essentiellement infiniste"" atd. Pozitivnější určení pojmu duchovního najdeme v kapitole, jež odmítá kritiky filozofů, určené ""Zradě duchovních""; zde jsou na př. tvrzení, jako že klerik ctí myšlenku pro ni samu a nikoli myšlenku, pokud je spojena s aktivitou (tato teze je Bendovi společná s J. de Gaultierem, jak výslovně připomíná); v myšlence pak hledá a ctí, co je univerzální statek; nikoli rozum jako prostředek výkladu zkušenosti, nýbrž jako schopnost výkladu jakékoli zkušenosti; praxe aplikace rozumových pravd nemohou dát klerikovi vyšší mínění o ceně rozumu; odmítá každý takový vztah mezi technickým pokrokem a pravými duchovními statky; rozum proň není výboj individua, ani rozvíjející se funkce organizmu, ani se nemění s oborem zkušenosti, na který se aplikuje. Nechci soudit, jsou-li to všecko platné důsledky původních, svrchu uvedených definic; ale Bendovo pojímání rozumu je velmi vyhraněné a budu ještě mít příležitost se o něm zmínit, až budu mluvit o dnešním francouzském racionalizmu. - Duchovní zrada má kořeny ve špatném filozofování, které chce pravý opak věčného, racionálního a které chce proniknout k nejindividuálnějšímu, nechce tak chápat jako opájet se a vydává uměleckou senzibilitu za filozofickou. A tak se vrací Benda ke svým polemikám proti bergsonizmu (rozšiřuje nyní ostatně velmi silně své polemické pole; svou lekci dostávají též pozitivisté, Brunschvicg, G. Marcel). Morální problémy, které Benda vycítil za Bergsonovou filozofií, byly vyjasněny a rozřešeny; kruh je uzavřen. Duchovní člověk se musí držet věčného, aby zachránil to, čím jedině má lidská existence cenu: tvorba nadosobních statků, poznání věčných pravd. Nesmí ustupovat ani na krok; musí bránit vše věčné, na př. abstraktní, absolutní spravedlnost, absolutnost rozumu, pojatého jako schopnost chápati univerzální absolutnost estetických hodnot. Nejlépe to vše klerik brání, když tvoří a nestará se o náhodnost, v níž tone jeho okolí; příklad, který dává, je jeho mravní čin. Vzal jsem tyto dva příklady, aby bylo patrno, jaké jsou dnes důsledky bergsonizmu ve Francii. Nebylo by snad nesnadno přísně dokázat, že přispěl k rozvoji nového racionalizmu, který se tu dnes velmi zřetelně rýsuje a bojuje o svou konstituci v pracích filozofů jako Lalande, Brunschwicg a Meyerson. De Gaultier - metafyzik, romantik; Julien Benda - moralista a estét, platonský racionalista; u obou vzbudil bergsonizm plodnou reakci, již bude lze srovnati s analogickými výsledky jiných. Paříž, duben 1929 II. Při studiu současné francouzské filozofie jsme překvapeni nápadnou soudržností doktrin a problémů. Je velmi těžko izolovat jednotlivé myslitele, tak je intelektuální výměna intenzivní. Ve Francii není pevně ustavených filozofických škol či spíše jsou-li, dveře jich zůstávají do široka otevřeny. J. Benrubi ve své knize o současné francouzské filozofii pokusil se rozestavit všechny francouzské myslitele do tří skupin: empirický pozitivizm, noetický idealizm a spiritualistický pozitivizm či realizm; toto třídění nutno v mnoha případech bráti cum grano salis, neboť jsou určitě myslitelé, kteří patří střídavě dvěma skupinám, např. Le Roy, Lalande, bylo tomu tak i u Boutroux. Zde jako by lidské inteligence hledaly kontakt co nejužší; to je svobodný, protisektářský francouzský duch. Není jistě náhodou, že nauka Lalandova vznikla na této půdě. A. Lalande, profesor logiky a metodologie na pařížské univerzitě, učinil centrem svého myšlenkového i praktického úsilí právě ideu všeobecné asimilace či disoluce (též involuce), která se u něho objevuje v různých podobách; jako všeobecný zákon kosmologický, jako základní norma morální a logická, z níž lze pochopit veškerý život duchovní a společenský. Vyložil ji nejprve ve své doktorské tezi ""L'idée directrice de la Dissolution opposée a celle de l'Evolution dans la méthode des sciences physiques et morales"" 1898, v populárních ""Lectures sur la philosophie des sciences"" zejm. v druhém vyd. 1907, v práci ""La Raison constituante et la Raison constituée"" 1924, v závěrečné kapitole ""Théories de l'induction et de l'expérimentation"" 1929 a v některých časopiseckých článcích. Vyšel z kritiky Spencerova evolucionizmu. Zákon přechodu od nediferencované homogennosti k diferencované heterogennosti odpovídá skutečnosti hlavně v biologii; jinde všude na poli přírody i ducha pravým zákonem vývoje zdá se býti směřování k jednotě, homogennosti; tento pochod nazývá Lalande asimilací, disolucí nebo involucí. V oboru neživé přírody degradace energie, v oboru biologickém smrt a rozklad; samo vědomí je zábranou čistě vitálních, diferenciačních funkcí, v něm pak trojí norma pravdy, krásy a dobra značí univerzalizaci, jež není v podstatě než asimilační tendence. Také náboženský ideál spočinutí v Bohu, který je ens universale, je tohoto původu. Dále opět objektivně lze touž snahu pozorovati ve vývoji společenském, v pokračující realizaci ideálu rovnosti, v nivelaci třídních rozdílů a výsad, v emancipačním hnutí, ve stírání národního svérázu, v duchu internacionálnosti. Spencerův monizm tedy nestačí; dvě prolínající se tendence, diferenciační a involutivní, umožňují chápat svět a zejména život. Život, toť elán, kterému se brání a který klesá; tohoto výrazu i obrazu použil Lalande na 10 let před Tvořivým vývojem. - Nejdůležitější, dnes nejvlivnější aplikace principu je Lalandova logická teorie. Podle Lalande nutno si vážně uvědomit, co znamená normativnost logiky, která se uznává obyčejně jen in abstracto, nikoli při řešení jednotlivých logických otázek. Logika vychází od hodnotných soudů, nikoli od soudů o realitě a rovněž dochází k hodnotným soudům, nikoli k realitám. Její propozice jsou precepta, jednají o tom, jaký má býti pojem, jaká definice, jaký úsudek, čeho se varovat (sofizmata); celý induktivní proces spočívá na principu, kterého nelze vyslovit jinak než formou příkazu: v případě, že není protiindikací, máme soudit, že co se dosud dálo jistým způsobem, se tak bude odbývat i nadále. Nehledí-li se k normativnímu charakteru logiky, nelze dále podat teorii omylu, poněvadž pokládat logické principy za zákony myšlenky nedovoluje pochopit, jak možno považovat za pravdu, co jí není; zatím co existence omylu je přímým předpokladem logiky, jako trestní zákoník předpokládá, že se dějí trestní činy. Co pak se týče samého základu logiky, lze ukázati a priori, že jím je princip identity, pojatý jakožto tendence, kterou lze tudíž opět nejjasněji vyjádřiti normativně, jak to učinil již Platón v Timaiu: @...# - To však ještě není celá definice pravdy: pravda se tvoří postupnou asimilací rozmanitých okamžiků téhož ducha, jednotlivých duchů mezi sebou a konečně ducha a reality, na kterou duch klade požadavek inteligibilní jednoty; poznávání přírody je pokus disoluce všeho @...#. V konformitě naší tendence k výkladu a fakt samých je zároveň základ vší jistoty. Přejali jsme od předchůdců jisté znalosti o přírodě, jež dalším zkoumáním hledíme dále ucelovati; tento pochod Whewell nazýval kolligací. Kolligace se tak jeví přechodem od normy k faktu a realita sama, pokud v ni věříme, je ""logickým součinem systému hodnot, tj. systému všech soudů, o nichž je nejúplnější shoda s jedné strany s logickými normami, s druhé mezi jednotlivými kompetentními duchy a které tudíž představují nejvyšší stupeň objektivity"" (Revue philosophique 1929, 172). Tak se realita stává opět mou představou či spíše mým soudem; máme tu jistý transcendentální idealizm, jehož základem je jednota rozumu konstituujícího (Raison constituante), tj. rozumu-normy, jenž dohromady se zkušeností vytváří rozum konstituovaný (Raison constituée) - vědu, to, co jsme racionálně oprávněni pokládat za reální. Není možno jednou pro vždy stanovit soubor principů čistého rozumu; principy identity, substance a kauzality jsou spíše projevy snahy o inteligibilitu než apriorní pravdy jasné a platné samy sebou. Lalande přispěl také dvojím směrem k uskutečnění společenství duchů, hledajících univerzální pravdu, sledujících tedy zákon asimilace: z jeho popudu byla založena r. 1901 X. Léonem Société française de Philosophie a mezinárodní kongres filozofický (první se konal v Paříži 1900); jeho dílem je dále veliký slovník filozofický, vydávaný zmíněnou společností. Lalande mu zasvětil 25 let pilné práce; redigoval hlavní text, rozesílal kompetentním osobnostem domácím i cizím za účelem kritického posouzení, pak předčítal ve filoz. Společnosti a po diskusi definitivně zanášel, v čem docíleno shody. Účelem slovníku, který, jak patrno, opět těsně souvisí s Lalandovým involucionizmem, je podat dnešní obsah filozofických pojmů, bonum commune dnešní filozofie. - Lalandova práce, ovoce velikého sebezapření a intelektuální kázně, je charakteristická pro francouzskou filozofii, svědomitou, ukázněnou, nesenou ideálním úsilím. Ve svých přednáškách i jinak zdůrazňuje Lalande, že jeho základní teze mají mnoho společného s pojímáním vědy, jak je zastupuje Emile Meyerson, jeho starší současník, jehož hlavní práce jsou však mladšího data: Identité et Réalité 1908 a ""De l'explication dans les Sciences"" 1921. (Třetí dílo o Einsteinovi z r. 1925). Meyerson není - jak tomu ostatně u francouzských filozofů pravidlem - profesor, nýbrž soukromý učenec, vzděláním chemik a jako takový vládne ohromnou erudicí přírodovědnou, vedle toho historickou a filozofickou. Pokládá se dnes ve Francii za vyvrcholení směru, který se nazýval kritikou vědy a který byl zastoupen tak vynikajícími jmény jako Cournot, Claude Bernard, Poincaré, Le Roy, Boutroux, Duhem atd. Podstatnou známkou tohoto směru je přesvědčení o autonomii ducha ve vědecké práci; Poincaréovi, Duhemovi i Le Roy se v tomto ohledu často nerozumělo. Také Meyerson sdílí toto stanovisko. Duch chce výklad světa, k čemu věda směřuje, je ""l'honneur de l'esprit humain"", nikoli praxe, diktující podmínky intelektuální činnosti. Meyerson pak pokročil nade všecku ""kritiku vědy"" svým hlubokým posouzením pozitivizmu a tím, že od kritiky přešel k důkladné teorii vědy. Pozitivizm tvrdí, že věda hledá pouze zákonité vztahy mezi jevy. Jev znamená smyslový vněm. Měla by tedy pozitivistická věda, jak tomu ostatně chtěli John S. Mill nebo Arn. Mach, hledati pouze zákonité vztahy mezi skupinami počitků. - Taková věda neexistuje a daná věda se nevyvíjí v tomto směru. Věda vyžaduje pojem věci, tj. relativně neměnného substrátu dějství, který existuje mimo nás. Senzace exteriorizujeme a nezabráníme tomu žádným dekretem; podobně hypotetické konstrukce vědcovy, atom, energetické kvantum jsou nutně pokládány za reální. Tvrdívalo se, že termodynamika vyhovuje pozitivistickému schematu; ale pojmy energie i temperatury i zde vyžadují pojmů ""hmotný bod"" a ""těleso, schopné změny objemu"". V dnešní fyzice otevřeně převládá realizm a jistá metafyzika se vkrádala i do vědy, která chtěla býti pozitivistická: metafyzika objektivně existujících zákonů - na doklad cituje Meyerson Ampera, Plancka a Xénopola. Míří-li však věda k věcem, je to proto, že chce výklad věcí. Potřeba výkladu je člověku podstatná; sám Comte uznával, že kdybychom ji neukojili pozitivně, bylo by nutno se navrátit ke starým koncepcím teologickým a metafyzickým. Ale pozitivistické převádění výkladu na popis právě nepostačí. Věda nehledá jen nutné vztahy, nýbrž důvod těchto vztahů; hledá příčinný výklad. Příčinně vyložiti zjev pak znamená ukázati, že s výhradou jistých podmínek příčina a následek jsou identické. Příčina je všechno, co nám pomáhá vyloučit různost a změnu. Proto je ideálem přírodovědy úplná dedukce přírody a nejúčinnějším výkladem výklad mechanický, pomocí změny místa v homogenním prostoru, kterou připisujeme jistým neměným elementům: rozmanitost prostředků výkladu je tu minimální. Ideálem výkladu by bylo odstranění vší rozmanitosti v prostoru i v čase, Parmenidova koule či spíše nekonečné Jedno Melisseovo. dochází se tudíž k paradoxu, že dokonalý výklad přírody znamená její anulování, její rozpuštění v homogenním prostoru. Ovšem je to cíl neuskutečněný a neuskutečnitelný. Na každém kroku naráží věda na něco, čeho vyložit nelze: Každá nehomogennost, každá změna, každá kvalita. Smyslový vněm, sdílení pohybu, diskontinuita hmoty a energie, snad i zvláštní princip biologický, jsou hlavní dosud objevené překážky výkladu; Meyerson jim říká iracionály. Filozofie a věda učinily dlouhou řadu pokusů se jich zbavit, od Platóna před Descarta k Hegelovi: Hegelův pád byl snad nejzvučnější ze všech. Tyto totální výklady moderní věda opouští a vede si k iracionálům jinak: vyřadí je z rozpočtu jako nerozložitelné. Pokouší se tedy o racionalizaci reálna, ale ví, že má své meze. Narazit na iracionál, toť narazit na neredukovatelnou realitu, jež dohromady s tím, co je schopno výkladu, bude skládat náš obraz přírody. Výklad moderní vědy je parciální, nikoli totální; odvěký metafyzický sen lidstva, který postavili Eleaté, zdá se opuštěn. Za to částečný výklad je na postupu: principy konzervační, jako setrvačnost, zachování energie, jednota hmoty jsou jeho etapy, které budou opuštěny pouze, dosáhne-li se další unifikace. Tyto principy nejsou, jak se mnozí domnívali, a priori, jsou však ""plauzibilní"", zamlouvají se nám, zdají se pravděpodobnými, jelikož vyhovují naší snaze o výklad. Přes to výboje inteligence nejsou definitivní: máme zákon zachování energie, ale též zákon její degradace, který je nejformálnější dementi zásady ""nic se netvoří, nic nepřestává"". (V oceňování Carnotova principu - který, jak známo, byl jedním z ohnisek Bergsonova zájmu v Tvořivém vývoji - se tedy Meyerson a Lalande různí: tento jej pokládá za projev involuce, tedy za téže povahy jako základní tendence lidské myšlenky, onen za negaci vší inteligibility.) Kinetická teorie plynů tento princip do jisté míry zracionalizovala, aby nám tím spíše demonstrovala ad oculos nezvratnost přírodního procesu. - Výsledným názorem Meyersonovým zdá se býti, že k tomu, aby rozum mohl fungovati, nesmí mu skutečnost plně vyhovovat, čili, jak se vyjádřil jiný francouzský myslitel, ideál rozumu je proti rozumu. Svět poznávati je něco jiného než rozumově jej vysvětlovat a první je možno jen proto, že druhé ve své totalitě možno není. Meyerson dovozuje své teze s velikou přísností, bohatým materiálem historickým a erudičním. Jeho díla jsou zároveň jakousi filozofií dějin filozofie a vědy. Sledujeme v nich se sympatickým napětím zápas velikých osobností s odporem přírody, zápas, jehož peripetie spojuje jediná tendence, která prohlubujíc se sama před sebou uniká, až nám Meyersonův hymnus na jednotu lidského rozumu v obecném smyslu a vědě, na všech místech a ve všech časech dodá nové důvěry ve smysl tohoto hledání pravdy, jež je celou ctí lidského rodu. Neboť jednotný rozum může pokračovat ve svém díle: všechny teorie jsou pravdivé tím, co popírají, vzdalujíce se více méně pravdy v tom, co kladou. Meyerson mluví sám o svých pracech jako o prolegomenech k příští metafyzice, na její půdu sám však patrně nevkročí. Klade se tedy otázka, k jaké. Je přirozeno klást otázku vztahu k bergsonizmu. Na první pohled se jeví jako protiva: jeho intelektualizm, způsob, jakým hodnotí vědu, kritika Bergsonovy teorie percepce, to všecko vypadá skoro jako reakce. Uvědomíme-li si však, že bergsonizm není žádný idealistický monizm, že podle Bergsona vědy o neživé přírodě mohou proniknouti k samé podstatě hmoty, dále přiznání Meyersonovo, že k některý svým tezím dostal popud ze studie Bergsonovy filozofie, opozice se valem zmenšuje. V čem je tu rozdíl, je něco, co připomíná kritika bergsonizmu u Bendy; vytýká-li Benda konečně Bergsonovi přehodnocení hodnot, staví se Meyerson rozhodně proti každému vědeckému utilizmu. Avšak Bergsonova teze není pragmatizm, je neskonale hlubší; dokazuje-li Meyerson nutnost metafyziky, nemá bergsonizm proti nynějšímu vládnoucímu intelektualizmu francouzskému nesnadnou hru; tento by byl jistě zanedlouho ohrožen, nebýt systému Brunschvicgova. III. (Léon Brunschvicg.) Již z předchozího bylo zřejmo, jak je v současné francouzské filozofii silná nota racionalistická. Francouzští filozofové se systematicky obírají exaktními vědami a spolupracují často s vědci samotnými na vědeckých metodologiích a na filozofii vědy. Vliv tohoto studia je tak silný, že např. znamenitý filozof L. Brunschvicg nazývá své doktriny ""l'idéalisme critique, né de la science contemporaine"" (L'expérience et la causalité, str. 610). Blízký styk tu měl za následek, že filozofické myšlení, které se dříve (ještě ve škole Renouvierově, u ""finitisty"" Evellina, někdy i u O. Hamelina) stavělo k vědě jako její kritik po stránce věcné, nyní se stará spíše o proniknutí samotného aktu poznání. Ve vědě poznává myšlenkovou techniku, kterou musí prosvítit v jejích základech (má-li se přiblížiti jediné pravdě, která existuje, totiž pravdě, jež se tvoří), která však se opravuje sama, přijímajíc sice vděčně podněty, ignorujíc však, co ji ignoruje. Mezi vědou a filozofií je nejzákladnější rozdíl směru myšlenkové práce: vědec se obrací k předmětu, filozof k duchu. spolupráce vědcova a filozofova jakoby pak uvnitř této filozofie samé měla analogon pojetí poměru zkušenosti a rozumu, který vyjádřil uvedený již filozof slovy ""zkušenost je inteligence in actu, jež rozumu zajišťuje držení věcí"". Z pokroku vědy a kritické myšlenky vyrostl této filozofii její základní problém: vést nás ke zdroji, k ženoucímu péru duchovní tvorby a ukázat, jakými procesy se vytvořil náš svět, tak, aby to, co v pochodu vědecké konstrukce spontánně vytrysklo, se nám objevilo ve svém plném smyslu a v jasu vědomí. - Je to monumentální podnik a potřebuje pečlivé a hojné přípravy; zde přispěly mnohým logické diskuse, vzbuzené Lachelierovými studiemi o sylogismu, o teorii relací, Couturatovy úvahy o mathesis universalis, Goblotův systém věd, Lalandův slovník aj. První, kdo se pokusil o problém, byl Lachelier (1834 - 1918). Někteří jej počítají k předchůdcům bergsonizmu, jiní v něm vidí. zdá se, právem právě opačný způsob filozofování : kdežto Bergson činí pokus rozložiti veškeru intelektuální konstrukci tak dalece, že se dojde k prvotnému názoru reality, chce Lachelier právě prohlubováním inteligence v reflexi vystihnout skutečnost ducha. Lachelier vyšel ve ""Fondement de l'Induction"" z Kanta: účelnost přírody je podmínkou možnosti indukce, možnosti poznání přírody. Odtud účelnost a inteligibilnost přírody je totéž. Výklad přírody musí jíti od účelu k prostředkům, nezávisí tedy na pouhém determinizmu, do něhož vniká vyšší, inteligibilní, svobodný řád. Osvobození ducha od poroby slepého determinizmu je tedy Lachelierovi právě tak cílem jako zástupcům tzv. ""spiritualistického realizmu"", Ravaissonovi, Boutroux a Bergsonovi, ale kdežto tito chápou ducha daleko šíře, takže se jim inteligence stává pouhým produktem svobodně tvořivé duchovní síly, snaží se Lachelier ve ""Psychologie et métaphysique"" rekonstruovat svět naší zkušenosti, vycházeje od vědomé reflexe. Kdežto Bergson ve své teorii percepce neuznává přechod od pouhého individuálního vněmu k objektivnímu, racionálnímu stanovisku zkušenosti vědecké, nýbrž pokládá objektivitu, exterioritu za původní přívlastek každého vněmu, podle Lacheliera předměty jsou nám vnější, jsou v prostoru přede vší reflexí právě proto, že prostor je naše forma, bez níž vněm má realitu zcela prchavou, podobnou existenci afektivních stavů. Prostor sám je dílo myšlenky, jež vytváří sebe samu dialektickým procesem a která z pouhých individuálních stavů vědomí tvoří fakta a věci, která mají pevnou, objektivní existenci pro všechny duchy. Lachelier pouze naznačil, jak si takovouto konstrukci představuje, neprovedl ji systematicky; odbývala by se ve třech etapách - jsoucno abstraktní, konkretní a individuální (mechanizm, finalita, svoboda). Je tedy jeho filozofie konečně spíše energickým postulátem takové metafyzické konstrukce. O soustavnou konstrukci světa z ideje se pokusil Octave Hamelin (1856 - 1907), hluboký znalec Aristotela a Descartesa, jichž systémy rozebral v monografiích (posmrtně vydán též systém Renouvierův). Jeho ""Essai sur les éléments principaux de la représentation"" , jak sám titul svědčí, má intenci protibergsonskou. Pochopit neznamená osvobodit svůj pohled, obrátit se k proudu čisté zkušenosti, nýbrž zkonstruovat z prvků; neznamená to tedy též, jak se domnívali někteří pozitivisté, najíti nejobecnější zákon vesmíru, z něhož by se celá existence dala vyvodit analyticky, nýbrž naopak najíti princip geneze v myšlence samé, najít syntetickou metodu. Filozofická myšlenka musí prosvítit vnitřní strukturu světa, jež by jinak zůstala věčně nezachycena. Základem syntetické metody je Hamelinovi idea ""Relace"", jež znamená, že ""každý klad má svůj protiklad a oba mají smysl jen v této vzájemné opozici"". Nevychází tedy ve své dialektice od ideje čistého jsoucna, jako Hegel v Logice (v Encyklopedii), ani netvrdí o antitezi, že ruší tezi, nýbrž pouze, že se vzájemně determinují a omezují, čímž přivolávají vyšší jednotu syntezy. Abych dal příklad této dialektiky, uvedu konstrukci čísla. Číslo je protiklad Relace; klade-li se v Relaci, že klad nemůže nemíti protiklad, značí číslo, ""že jedno je bez druhého"". Jeho schema tedy jest: jedna - jedna proti jiné jedné - dvě (teze, antiteze, synteze). Tento pochod se dá do nekonečna prodlužovat, nedají se jím ovšem konstruovat než čísla celá absolutní. Hamelin pak upře všem ostatním druhům čísla ""metafyzickou realitu"" a pokládá je za ""pouhé konvence"", jichž existence vysvitne teprve po pozdějším uvedení v systém prostoru a času. - Synteza Relace a čísla je čas, jeho protiklad - prostor atd., před poslední etapou procesu je svobodná osobnost (tedy přibližně opět schéma Lachelierovo). Vychází se do nejabstraktnějšího, nejprázdnějšího, jež myšlenka sama vyplňuje obsahem stále konkretnějším; v prvotních etapách lze nalézti následující ""sous l'aspekt d'un vide a combler""; tak se svět rozvíjí nikoli jako systém pevných pojmů, nýbrž jako soubor stále bohatších vztahů. Od ideje Relace, jež je hluboko pod vědomím, vyvíjí se systém až k pohledu na dokonalé, všeobsáhlé vědomí boží, jež stojí vysoko nad naším. Hamelin sám nazývá svůj pokus na posledních stranách knihy ""une esquisse misérablement fautive"". Co se mu obvykle vytýká, je příliš volné zacházení s vědou a nepřirozenost dialektických přechodů. Sám Parodi v cit. knize přes všechny sympatie k autorovým názorům přiznává, že při naprosté identitě myšlení a bytí stane se paradoxem sama existence filozofie. Těžší problémy jsou, jak redukovat náhodnost a kvalitu; proti oběma se sice Hamelin pokouší bojovat, ale sám přiznává, že udává pouze možný směr výkladu. Ještě hůře se to má se základním axiomem relace. Abych mohl pochopit, ""že každý klad má svůj protiklad..."", musím si představit věc konkretněji, třeba jako opozici kauzality a finality; ""nejvyšší relace"" sama o sobě nemá jasný smysl a předpokládá nějaký názor, nějaké zažití smyslu ""opozice""; kde pak vyzřel Hamelin svou teorii, ""že každý klad má protiklad, který předpokládá?"" Hegel sám definoval syntetickou metodu ""nichts anderes als der Bau des Ganzen in seiner reinen Wesenheit aufgefasst"" (v předmluvě k Fenomenologii) a to ovšem znamená, že nevystihne-li se přímo ""die reine Wesenheit"", bude systém uzavřen nejen do sebe, nýbrž též ode vší skutečnosti. Přes nesmírnou průpravu filozofickou a vědeckou, přes řídkou intenzitu i hloubku myšlení, nepodařilo se Hamelinovi přesvědčiti o nutnosti syntetické metody. Dosud nejdůkladnějším pokusem teorie inteligibility, eo ipso poznání a vědy se jeví Brunschvicgův. Podal jej v ""Modalitě soudu"" (1897) a populárněji vyložil v ""Úvodu do života ducha""; od té doby neustává svou koncepci verifikovat obsáhlými pracemi jako ""Étapes de la Philosophie mathématique"" nebo ""L'expérience humaine et la causalité physique"", kde podává teorii matematiky v jejích vztazích s exaktními vědami, dokládaje se zejména vývoje věd a snaže se najíti smysl současného stavu vědy. Posledním velikým dílem takovým je ""Le progres de la conscience dans la philosophie occidentale"". Brunschvicgova filozofie má mnohé styčné body s Lalandem a Meyersonem. Ale kdežto Lalandova filozofie je spíše jakýsi nástin koncepce, kdežto Meyerson se omezuje na kritiku exaktní vědy přírodní, jsou Brunschvicgovy názory skutečný systém. Jeho inspirace je určitě racionalistická a jeho problém, pochopit dílo ducha, se váže k tradicím francouzského idealizmu, jehož kořeny dotčeny v předešlých odstavcích. První základní práce Brunschvicgova jedná ""o modalitě soudu"". Proč si tento pokračovatel Kantova kriticizmu vybral právě tento aspekt soudu ke kritickým zkoumáním, jež ponesou celou stavbu jeho filozofie? Ukazuje nám především, že v duchovní aktivitě vše se převádí na soud (pojem i úsudek). Důvodem soudu a jeho oprávněním není vztah mezi předměty názoru nebo mezi oddělenými pojmy rozumu; to by přeložilo oprávnění samo mimo činnost ducha, jež by tak zůstala nepochopenou. Tedy Kant, který definoval určitou kritiku jakožto studium schopnosti soudit, přešel svým rozdílem analytických a syntetických soudů od soudu k pojmu. ""La critique est a refaire."" Soud je charakterizován kladem jsoucna; jaký je stupeň jsoucna v soudu, čili jak je oprávněno kladení jsoucna v soudu, toť klasický problém modality soudu. Nová kritika bude tedy vycházet od modality soudu. Modalita znamená, že jsoucno se klade jako nutné, skutečné nebo možné; avšak aby se mohlo definovat přesně, co tyto distinkce znamenají, vyžaduje probrati konkretní soudy a stanoviti podmínky jejich platnosti. Tím se z problému modality soudu stává metafyzický problém platnosti soudu. ""Dans la question logique de la modalité est impliquée la question métaphysique du droit qu'a l'esprit d'affirmer l'etre"" (41). Úlohou filozofie je odtud nalézti a ospravedlniti modalitu rozmanitých našich soudů o skutečnosti (40). Je tudíž nutno, aby duch prošel znovu všemi etapami své dosud neuvědomělé práce a uvědomil si jejich význam; to a nic jiného je smysl filozofie, v tom filozofie dosahuje svého cíle, býti integrálním poznáním. Kritika problému ukázala, že je nutno vycházet ze samého ducha: ""il faut que ce soit le jugement qui juge"" (79). Počáteční fáze konstruktivní bude apriorní analyza intelektuální činnosti. Brunschvicg ji označuje jako etapu hledání modality verba, tj. smyslu slova ""jest"" v soudu, kterou odlišuje od modality kopule, tj. spojení subjektu a predikátu v konkretním soudě. Výsledky této apriorní metody nutno pak zapojiti do studia konkretních soudů teoretických a praktických; při tom nutno si uvědomit, že výsledky apriorní analyzy jsou pouze orientační principy, nikoli principy racionální dedukce konkretního obsahu světa. A) Co tedy značí verbum? Soud značí vztah, nikoli ovšem mezi izolovanými termíny, nýbrž vztah, který je celý před svými částmi, či lépe, jehož části existují v jednotě tohoto vztahu. Bytí tu není svazek vnější ideám (81). (Matematické soudy sdílejí tento druh existence.) Oba pojmy tu prochází týž proud myšlenky, obě ideje lze spojiti v jednu: interiorita je důvodem verba. Tato interiorita není vyjádřitelná nějakou formulí; zákon identity není jejím obrazem. Kdyby A=A byl nejvyšší symbol duchovní aktivity, byla by čistě analytická, soud by byl bezvýznamnou operací, v níž by duch pouze spojoval v sekundární syntezu, čeho napřed dobyl analyzou původního obsahu v subjekt a predikát. Inteligibilní soud je takový, kde v obou termínech, jež spojuje, žije táž idea, kladená absolutně, nikoli podmínečně jako v I. figuře syl. Ať chápe duch tuto jednotu bezprostředně nebo ať k ní dochází oklikou, vždy je tato cílem a smyslem jeho operací, ta je smyslem dedukce, což vyjádřil již Descartes svou teorií postupné intuice. Neplatí to pouze o esprit de géométrie, nýbrž i o esprit de finesse. Jenže esprit de géométrie si snadno může uvědomit svůj vlastní proces, kdežto esprit de finesse je proces nikdy neukončený, takže reflexí se jen jaksi znásobuje a nevyčerpá. Matematický soud je schopen úplné rezoluce v inteligibilní součásti; soud jemnosti pouze částečně. - Lze tedy říci s Platonem, že souditi z naší vzpomínati inteligibilního světa, kde všechny ideje jsou spojeny v nehnutou jednotu. Bytí inteligibilního soudu je prapůvodní jednota ducha. B) Tato inteligibilní jednota nemůže být nikdy dána; žádný skutečný soud jí nevyjadřuje, třebas na ní všechny v rozmanité míře participovaly (v plat. smyslu). Skutečná aktivita ducha předpokládá východisko a cíl, tedy ideu limity a ta nemůže být vyvozena z inteligibilního světa. Chceme-li se tedy připoutat k realitě duchovní aktivity samé, musíme hledati jiný typ kladení jsoucna. Interioritu jsme kladli jako vnitřní zákonnost samého ducha; bylo by proti její podstatě, chtít klásti jiný vnitřní zákon duchovní, jímž bychom došli pochopení spir. aktivity, je naopak nutno proti formě interiority v kopule položit formu exteriority, neproniknutelnosti inteligenci. Exteriorita je vztah subjektu k objektu. ""Mais on s'habitue aussi difficilement pour l'extériorité que pour l'intériorité a concevoir un rapport en dehors des termes qui peuvent etre mis en rapport."" Kdybychom tento poměr chápali jako poměr dvou věcí samostatně daných, musili bychom ducha postavit do prostoru, učinit věcí, čímž by přestal být duchem, což je absurdní. Nelze klásti společnou míru mezi duchem a non-duchem; bytí v tomto smyslu je podstatně indeterminováno, je naprostá heterogenita vzhledem k duchu, je Fichtův náraz, Platonovo @...# ""L'extérieur n'est pas pour nous quelque chose; l'extériorité n'est pour nous qu'un principe d'affirmation, le fondement de la position de l'etre."" To neznamená ovšem, že by se dalo vnější z ducha samého dedukovat, jak chtěli Leibniz a Hegel. Není totiž možno redukovat prostor a čas na pouhé ideální formy zákonitostí; v čase věčně se hlásící ""nyní"" a v prostoru ""zde"" jsou v nejkřiklavější oposici s prostorem a časem, obecnými systémy vztahů posloupnosti a koexistence. C) A priori byly vyvozeny dva druhy kladu jsoucna v soudu; jak se mají k sobě? Nelze přijmouti se Spinozou, že by se vše dalo převést na interioritu, neboť to by znamenalo negaci partikulární existence, negaci individua, ani se Spencerem, že základem interiority je exteriorita, neboť to značí zřeknutí vší pochopitelnosti. Jsoucno a myšlenka jsou v oposici; jsoucno-negace ducha, myšlenka-afirmace ducha. Má-li se mezi nimi položit vztah, bude to pro ducha datem jež se mu vnucuje, ""qu'il subit sans pouvoir le résoudre en relations intelligibles"". Fakt myšlenky, fakt poznání je pro ducha samého temný, ať se Descartes a karteziáni namáhali sebe více dokázat opak. ""La conscience porte alors sur les produits de la pensée, non sur la production, qui est la pensée elle-meme. Cette production est toute spontanée; il est donc possible qu'elle soit inconsciente..."" (102). A je tomu, zdá se, skutečně tak, dokazuje to existence omylu; není sice možno omyl přičísti myšlence samé, ta je vždy pravdivá, kdykoli jest, ale právě nelze s naprostou bezpečností tvrditi, že jest. Duch se domnívá chápati, kde pouze vzpomíná nebo představuje, nemá tedy vědomí vlastní aktivity. Duch se snaží předvídat věci, což nelze bez přispění věcí; nemá pak o vlastních procesech vědomí jiné než vnější, takže je schopen zároveň pravdy a omylu. Tato směs forem ani není fakt, její realita může výt jen nepřímo dokázána; ""ce n'est qu'une possibilité, comme l'erreur elle-meme"". Tak dospívá Brunschvicg ke třem typům modality: nutnosti, jež odpovídá formě interiority, realitě či negaci-limitaci ducha, formě exteriority, možnosti - formě smíšené. - Dále se jedná o to, rekonstituovat fáze ustavení poznání ve světle předchozích analýz. První etapa kladení jsoucna je soud ""toto jest"", konstatující fakt zmíněného původního ""nárazu""; duch pak se snaží dáti mu určitý obsah a klade ""toto jest takové"" a vraceje se od obsahu k předmětu, ""tento předmět je takový"". Aby pak bylo možno klásti předmět jako na subjektu nezávislý, je nutno postavit jej do všeobecného systému předmětů; soud ""tento předmět jest"" klade spolu existenci univerza. Sama existence rozumu garantuje platnost tohoto soudu; jeho modalitou je realita. Duch však si může dopřáti soudů, jež se kladou zároveň jako reální a nereální, v soudech estetických, v nichž si uvědomuje, že je autorem vší syntezy, kterou může tudíž rovněž zlámat. Vědeckou analyzu světa provádí experimentální přírodověda, jež tak dochází postupným zjednodušováním věcí abstraktních pojmů, až ""se zdá, že duch chtěje zachytit a asimilovat svět příliš zblízka, nechal uniknout realitu tohoto asimilovaného světa"" (172). Soud estetický a experimentální znamenají jakoby krizi ducha, který tu ničí dílo své syntezy, aby je učinil skutečně svým (172). To se děje konstitucí inteligibilních soudů v matematice. Matematické soudy nemají jiného obsahu než vztah vnitřní jednoty mezi dvěma pojmy, jež samy jsou tvořeny tímto vztahem (ib.). Matematické soudy nemají funkcí konstatovati jsoucno, nýbrž uvědomit duchu jeho vlastní funkci, ukázat mu, čím je. Odtud svět, aby byl pochopen, musí se dát uvést ve formu systému rovnic. To se děje napřed v geometrii, které nelze již převést na úplně inteligibilní předpoklady, dále ve fyzice způsobem daleko nedokonalejším a v ostatních vědách přírodních až do praxe přechází matematická úvaha stále více v soud pravděpodobností. Exteriorita - interiorita - synteza; realita - nutnost - možnost. Brunschvicg se domnívá, že svou filozofií podal novou, jasnější logickou teorii než aristotelská; soud Aristotelův je pouze jediný případ možné afirmace, není ani inteligibilní, ani nevyjadřuje neredukovatelný fakt; převádět veškeré myšlení na tento soud značí zavírat si pochopení procesu ducha. Pravá logická teorie stopuje ducha při práci, ukazuje jej směřujícího k interioritě. Na tomto pochodu duch klade dvojí realitu, vněmu a vědy, jež se od sebe podstatně liší; první je pouze můj svět, podrobený podmínce hic et nunc, druhá nemá této restrikce. Pořádek do světa percepce zavádí konstantní spojení v prostoru a čase, do světa vědy zákon, matematická formule. Byla-li pro některé kritiky mechanické kauzality neshoda vědy s vněmovou zkušeností signálem skepse, činí z ní Brunschvicg přímou podmínku možnosti vědy: ""... la philosophie claire par excellence, c'est la philosophie de Platon et de Descartes, c'est ce dualisme, si souvent traité de chimere et de paradoxe, qui con,coit comme opposées l'une a l'autre l'intelligibilité de la science abstraite et la réalité du monde sensible"" (178). Tím pak je nejen překonán kontingentizm a konvencionalizm moderní francouzské filozofie, nýbrž též empirizm, jenž identifikuje jsoucno se smyslovým vněmem a panlogický idealizm, jenž definuje bytí inteligibilitou, se scházejí ve vyšší synteze. Na světě percepce pracuje duch, aby jej scelil, svět vědy pak se živí stálým rekurzem ke zkušenosti. Poté vykládá Brunschvicg svou praktickou filozofii, podobně založenou na trojí základní formě afirmace a obrací se pak k problému metafyzickému, problému jsoucna. Jeho analyzy ukázaly, že neplatí filozofie pojmu, inaugurovaná Aristotelem, která jde od možnosti k jsoucnu, nýbrž filozofie soudu, jež naopak od skutečného přechází k možnému, která tudíž filozofu zakazuje vyjíti z mezí forem afirmace jsoucna. Ani jedna z těchto forem nemůže definovat jsoucno; to se děje ve věčně nedokonaném procesu jejich syntezy. Jsoucno je jsoucno soudu; soud je relace; není tudíž absolutního jsoucna odděleného do ducha, realita je ve vnitřním vývoji ducha, s ním se mění v jeho živoucí evoluci (235). Duch však nemá nějaký základní zákon, jako je Hegelův dialektický trojtakt; jeho vývoj je svobodný, je neustálé překvapení, oscilace mezi formou exteriority a interiority, stálý pokrok k nim; jich dostihnouti není však možno, ani spojiti je v definitivní racionální syntezu. Fichtova nauka namůže dialekticky konstruovati individuální já z čistého; pojmeme-li však Fichtovu nauku jako filozofii svobody, je tato podstatná indeterminace ducha, projevující se v tom, že člověk může inklinovat k čistému duchovenství i k pouhé individualitě, dalším podepřením její platnosti. Je-li takto základním aktem ducha soud jakožto vztah bez preexistujících termínů (neboť stojí na pouhých formách exteriority a interiority), jak si přestavit konkretní proces ducha? Neboť tato filozofie je z nejobtížnějších, nejabstraktnějších, nejparadoxnějších: není jsoucna mimo soud, který se pohybuje mezi dvěma věčně nedosažitelnými póly vnějšku a vnitřku, který předpokládá sice nevědomého ducha, ten je však ve své činnosti dokonale svobodný; a přece je v tomto indeterminizmu řád, tendence k inteligibilitě a mravnosti ve znaku formy interiority, ve znaku jednoty. Tohoto úkolu podjal se Brunschvicg dvojím způsobem: konkretnějším (a zároveň populárnějším) výkladem v ""úvodě do života ducha"" a podrobnými monografiemi, jež líčí vznik jednotlivých větví lidského poznání. ""Úvod do života ducha"" ukazuje, jak se lidský svět konstituuje od prvotního chaosu dojmů, jež jsou pouhými zárodky pozdějších kvalit, dvojím vzájemně souvisícím procesem analyzy a syntezy (souvisícími ovšem s formami exteriority a interiority: první izoluje elementy vědomého života, druhý tvoří mezi těmito prvky pravidelný řád). Tak se musí počitky a vzpomínky jednak od sebe lišit, jednak splývat, aby vznikla kvalita představy; tak pojem je ustaven nutným souvztahem procesů abstrakce a generalizace, tak v soudu a úsudku mezi pojmy vzniká jednota vyššího vztahu, tak se v akci ustavuje jednota pohybů a idejí, tak jednota citového stavu symbolizuje boj nebo klid mého představového života. A podobně prostor, čas, předmět, zákonnost jsou produkty analyzy a syntezy: prostor klade mezi jednotlivé počitky vztah simultánní, čas posloupné exteriority, tj. izoluje je a udržuje jejich distinkci; proti těmto analytickým funkcím ducha stojí funkce syntetické, předmět a kauzalita. ""Reconnaitre la nécessité universelle de l'analyse, c'est proclamer que l'existence de l'espace et du temps est liée, non a une création de notre fantaisie individuelle, mais au développement de l'intelligence, qui est commune a tout etre raisonnable. Et de meme la nécessité de la synthese, c'est fonder sur la nature essentielle de l'esprit la loi par laquelle nous groupons en un faisceau stable et cohérent les images de diverses especes - ou loi de substance, et la loi par laquelle nous relions les unes aux autres a l'espace et a travers le temps les modifications qui surviennent dans les images - ou loi de causalité"" (58). Věda pokračuje v díle, počatém percepcí, jenže jejím cílem není realita, nýbrž inteligibilnost. Jejím základem je matematika, jejíž předměty jsou definovány jedinou schopností být analyzovány a složeny v celky. Není tu absolutních celků, jež by kladly překážku našim schopnostem analyzy a kombinace: po celém číslu duch dovedl pojmout zlomek, číslo negativní, imaginární, iracionální. - Přecházeje od vědy čisté inteligibilnosti k přírodovědě, počíná si duch buď tak, že klasifikuje, což je velmi nedokonalý způsob výkladu, nebo tak, že rozkládá předměty v prvky a z nich je opět rekonstituuje; mezi částmi a jejich souhrnem je pak inteligibilní vztah identity. Avšak není absolutně jednoduchých věcí, duch nemůže též pouhým skládáním prvků v prostoru vysvětlit všechny vlastnosti složenin; musí tedy analyzovat myšlenkově, ne již fyzicky celý daný proces, na základě analyzy pak přejít k syntetické rekonstituci v hypoteze a experimentu. Integralita analyzy a syntezy je zaručena matematickou formulí, jež shrnuje podmínky procesu. Dokončením fyziky by bylo vyčerpání vší možné analyzy a syntezy; energetika nám podává náčrt takové dokonalé vědy přírodní, a však pojem energie sám není jednoduchý a potenciální forma její je přímý opak jasné ideje, takže není jisto, že analyza je u konce; s druhé strany pak nelze dokázat, že by se zákon dal aplikovat na celý vesmír a tudíž syntesa zůstává též nezajištěnou. - Procesem analyzy a syntezy duch tvoří pravdu, život pravdy je samým životem ducha. A analogickým procesem se tvoří i krása a moralita; v náboženství pak duch, proživší pravdu, krásu a dobro, odkrývá jednotu jako jejich vnitřní zdroj. Je-li každý okamžik našeho života alternativou mezi pokusem o skutečnou myšlenku a pouhým mechanickým flatus vocis, mezi jednáním autonomním a desinteresovaným a jednáním pudovým, zkrátka mezi duchem a věcí, znamená náboženský život rozhodnutí této alternativy ve smyslu ducha. Spinoza to byl, jenž po prvé podal toto náboženství ducha a pravdy; Brunschvicg, spisovatel cenou Akademie poctěné monografie o Spinozovi, vděčí tedy tomuto za rozřešení základní otázky filozofické, otázky smyslu existence. Veliké dílo o Etapách matematické filozofie formuluje Brunschvicgovo stanovisko blíže jako matematický intelektualizm. Je to pokus pochopit v co možná celém rozsahu historie vzájemné vztahy matematiky a vědy, zejména přírodní; výsledek je výhled na reciprocitu matematiky a přírodní vědy, problémy a řešení jsou v neustálé souvislosti; matematika je nástroj ducha, jímž pochopuje sám sebe i svět. ""La nature met l'esprit a l'épreuve; l'esprit répond par la constitution de la science mathématique (596)."" I nejabstraktnější matematické spekulace najdou přírodovědeckého užití? tak Cauchyho práce o imaginárních proměnných, na nichž založil později Maxwell svou teorii identity šíření světla, tepla a elektřiny; s druhé strany první popud k tvorbě matematiky přichází od přírody samé, jak nám ukazuje historie vědy, jež poukazuje k empirickému charakteru původních matematických operací a ke stálým podnětům, jež matematika získává od poznávání reality. Matematický intelektualizm dovede nejen pochopit vzájemný vztah rozumu a zkušenosti, neklada obojí v příkrou, kantovskou protivu, nýbrž řeší též spor mezi pojmovým realizmem, zastávaným některými logistiky, a empirizmem, k jehož důsledkům patří psychologizmus. Řešení podává Brunschvicg opět svou filozofií soudu proti filozofii pojmu. Číslo, základní funkce, jíž duch chápe přírodu, není věc, existující o sově; to by vedlo buď k absurditám aktuálního nekonečna nebo zakončení přirozené řady číselné, nýbrž vztah, který koordinuje serie dat; ""číslo se tvoří aktem kladení vztahu, jenž má kořen v praktické operaci výměny a který dostává svůj specifický charakter objevem ekvivalence 2x1=1x2"". (Caus. 475). Číslo je především numerus numerans, tak má primát před numerus numeratus. A tento numerus numerans používá všech příležitostí, jak rozšířit sféru svých zájmů; objev nesouměřitelnosti strany a úhlopříčky čtverce byl pokládán Zenonem z Eleje za důkaz, že rozum nepostačí na skutečnost, nestačí-li ji pojmout do svého rámce jeho hlavní nástroj - přirozené číslo; ve skutečnosti byl tento objev popudem, z něhož vyrostlo číslo iracionální, jež znamená překonání intuitivního pojímání aritmetiky čistě rozumovým. Ale vlastní rozvití Brunschvicgova systému je podáno ve velikém díle ""L'expérience humaine et la causalité physique"" 1922. Je-li Modalita soudu vlastním myšlenkovým obrysem, jsou-li Etapy matematické filozofie širokým rozhledem po teoriích matematiky a Brunschvicgovou teorií vlastní, je toto dílo pokusem rozvinouti názory o vztahu matematiky a zkušenosti v jakousi filozofii historie myšlenky. Úkolem historické metody výkladu bude zařaditi každou doktrinu filozofickou v meze jejích podmínek, takže co patří minulosti, jí bude odevzdáno a pouze životaschopné zbude. Těžko si představit dílo mohutnější, pestřejší, důkladnější; erudice a bystrost tu projevené jsou důkazem nesmírné píle a neumdlévající aktivity ducha. Brunschvicg vychází z kritiky ""přirozené kauzality"", pojmu tak běžného obecnému smyslu, jak ji podal před Humem Malebranche a kritizuje Biranovu a Millovu empirickou teorii kauzality; pak prochází úchvatným pohledem dějiny myšlenky od názorů kauzálních primitivního člověka přes antickou filozofii, Platona, Demokrita a Aristotela ke karteziánské revoluci, Leibnizovým návratem k dynamizmu a Newtonským realizmem ke Kantovi, v jehož základní kritické inspiraci vidí základ toho řešení, jež sám podává; na to pak dějinami fyzikálních teorií v minulém století, fyzikou sil centrálních (Laplace, Ampere, Poisson), fyzikou pozitivistickou, jež se Fourierem pojí k Lagrangeově mechanice analytické, fyzikou mechanistickou, jejímž největším úspěchem je mechanický ekvivalent tepla k druhé termodynamické větě, jež znamená ""definitivní neúspěch mechanické metafyziky"", k fyzice diskontinua - při tom zdůrazňuje (proti Meyersonovi?) podstatnou rozdílnost atomismu moderního a antického - a k teoriím relativity, jež znamenají ve fyzice zřeknutí se absolutní základny, ať se za takovou pokládá čas a prostor, ať jakýkoli princip fyzikálního výkladu, a zakotvení v nutném vzájemném vztahu matematické formy a zkušenostního data. Základní principy mechanizmu, od něhož vycházel ještě Laplace pro celou fyziku, se stávají v Einsteinových teoriích samy předmětem výkladu, při čemž se vychází od teorií, vypracovaných v termodynamice a v elektrooptice. Tím stojí Brunschvicg na půdě přítomnosti a bojuje odtud proti vědecké skepsi dnešní doby, kdy ze zvratu všech tradičních pojetí inteligibilnosti vyvozován konvencionalizm a utilizm vědy a kdy pragmatizm využívá zmatku k znovunastolení tradicionálních a mystických věr. Na druhé straně se ohrazuje proti renezanci ""realistického dogmatizmu"", obnově scholastiky Couturata (nikoliv v Infini mathématique) a B. Russella, kde inteligibilní logický obsah světa se znovu klade mimo činnost ducha a matematika se uvádí na symbolickou logiku. Situace je obdobná kantovské: dogmatizm s jedné, skepticizm s druhé strany. Také řešení bude obdobné; jenže Kant se neosvobodil ještě zúplna z moci aristotelské filozofie pojmu a položil v základ své kritické filozofie soubor čistých forem poznávacích, jichž rigidnost věda dávno překonala. Proto zůstane z kriticizmu základní inspirace: tvoření zkušeností reality, spoluprací rozumu a exteriority. Metoda, jíž použije Brunschvicg, je ""reflexivní analyza"", tj. reflexe o aktech, jež duch vykonává, tvoře poznání; filozof tak zůstává v blízkosti reální psychické činnosti, v níž ex definitione nemůže býti kontradikce, takže nenarazí nikde, postupuje-li správně, na antinomie. Tato metoda, jíž věnoval Brunschvicg zvláštní stať (La méthode dans la philosophie de l'esprit, apud l'Idéalisme contemporain, 19...), je upravená metoda transcendentální; v ní má kořen Brunschvicgův historizm, pokud znamená znovuprožití aktu duchovního za plného vědomí jeho významu (Idéal. cont. 82). Realizm či dogmatizm ontologický neobstojí v ohni této metody; vede k neřešitelným aporiím. Empirizm, který je jedním jeho důsledkem, vede ke skepsi, jelikož není vnitřního znaku, který by odlišoval pravdivou představu od nepravdivé. Reflexivní analyza nám ukazuje, že posledním nepřevoditelným základem kladní jsoucna ve vněmu je forma exteriority; veškeren pořádek světa pak je dílo myšlenkové aktivity, která kauzálně svazuje v objekty ono nedeterminované cosi; tak kauzalita určuje jisté konvergenční body pro senzace, tj. způsobuje, že víme, které senzace jsou spolu časově a prostorově spojeny; tím původní forma soudu o realitě ""toto jest"" vyplňuje svůj předmět a šíří okruh svého panství. Funkce prostoru, času, substance a přírodní zákonnosti se solidárně spojují ve svět percepce a svět vědy. Tu dále ukazuje Brunschvicg, v inspiraci zcela kantovské, jak zmíněné funkce, nepovažujeme-li je za procesy, nýbrž za entity, povedou k antinomiím a neřešitelným zmatkům: absolutní čas, absolutní prostor, o sobě existující přírodní zákon jsou pojmy, překonané dnešní myšlenkovou prací, neplodné a temné, zatím co konstrukce prostoru, času a přírodního zákona vnáší do světa jas rozumu. Člověk si nesmí z vlastních nástrojů tvořit tyrany a modly, má-li splnit své poslání, čířit inteligibilnost ve světě. A šířit sféru inteligibilnosti znamená tedy uznat, že nelze izolovat formu a materii poznání a že nutno budovat na jejich relativitě. Dnes již máme takovou vědeckou teorii, která experimentální data a duchovní funkce, čas, prostor, substanci, kauzalitu, spojuje v jediný celek, kde zkušenost se adaptuje rozumu a rozum zkušenosti: je to Einsteinova teorie relativity. Je-li pak filozofie reflexí o vědě, není-li kritika prolegomeny k metafyzice, nýbrž, má-li metafyziku v sobě, znamená pochopení relativity novou metafyziku ducha, kterou Brunschvicg již narýsoval v Modalitě soudu. Tato koncepce znamená překonání s jedné strany deduktivního ideálu vědy, který podle Brunschvicga souvisí s antropomorfickým pojmem příčiny (Brunschvicg to ukazuje např. na Aristotelovi: teorie sylogizmu slouží Aristotelovi k tomu, aby ukázal kauzální pořádek přírody, absolutní charakter syl. dedukce pak se zdá souviseti s řádem samého jsoucna, zatím co znání teorie čtyř příčin je pouhým antropomorfizmem, založeným jednak na estetice, jednak na představách biologických), s druhé strany empirické teorie zkušenosti absolutní, podle níž duch se omezí na zaznamenání dat, jimiž příroda sama v něm uloží vlastní obraz. Naturalizm musí zůstati na kvalitativním stanovisku; jak potom podá teorii míry a matematiky? Inteligence mu bude připadat, jak je tomu u Bergsona, funkci rušící jednotu kvalitativního data, tedy jakožto představa diskontinua (pythagorikové, Zenon, Renouvier), zatím co je schopností nekonečna a kontinuity, jak ukazuje na př. infinitezimální analyza. Ba tato inteligence-kauzalita to byla, jež v Lamarckovi nám dala princip poznání světa organického. Pravým filozofickým stanoviskem je humanizm: nikoli projekce lidského já do přírody, nýbrž soustředění na čistě lidskou aktivitu vědění. S tohoto stanoviska se věda nejeví jako založená na rozumu, domnělém nadpřirozeném středisku všeho jasu a harmonie, nýbrž na sounáležitosti racionality a objektivity, autonomním, unifikujícím procesu myšlenky. První a čtvrté Descartesovo pravidlo metody je tak překonáno, aby tím více vyniklo druhé a třetí, jež analyzu a syntezu, tj. modality duchovní aktivity, jimiž konstruujeme svět, zahrnují v jediný proces myšlenkový. Studium vědy tak vede k utvoření ""čistého intelektuálního vědomí"", nejvyšší hodnoty náboženské a mravní; člověk, povznášeje se intelektuální činností nad řád biologického podvědomí, vytváří svět, patřící pouze duchu, svět, v němž mu nic není cizí. V poslední knize ""Le progres de la conscience dans la philosophie occidentale"" podává Brunschvicg dějiny filozofie s hlediska svého humanizmu. Sokrates, objevitel praktického rozumu, první bojovník za jednotu a zvniternění lidského života, je východiskem, Bergson, překonávající nevědomost instinktu a vyvozující celou rozmanitost ducha z původního jednotného elánu, poslední etapou. Zároveň je tato kniha etický a náboženský program: zvnitřnění, obrat k autonomii ducha, pravdě a lásce, proti nesvobodě povrchního já, jež se vyčerpává v úkoji pudových potřeb, závislém na vnějším světě, to je etický program, který pomohlo vytyčit studium čistého vědeckého procesu v Modalitě soudu a v Lidské zkušenosti. A jako záruka možnosti tohoto programu, zároveň jako největší posila v lidském mravním boji stojí v základě vší duchovní činnosti Deus interior, zcela v duch racionalizmu 17. století. Snažil jsem se podati něco z nesmírného bohatství Brunschvicgova ducha, ukázat myšlenkové masy, kterými tato mohutná filozofická osobnost disponuje, subtilnost a odvahu jeho práce, nesmírný optimizm jeho mravního patosu. Jen s rezervami možného neporozumění, spíše jako otázky než jako kritiku, formuluju několik námitek. Humanizm proti dogmatizmu znamená interioritu proti exterioritě; ale co je člověk? Co znamená jeho zápas? Úspěch vědecký nebo mravní, pokrok unifikace vědění a tvoření bratrského společenství lidí nám dává jednotu pouze zažíti, nepraví nám, proč jednotu, proč ""jednota tisíckrát krásnější než nejednota"". Brunschvicgova filozofie je pokus veškeru pochopitelnost světa položit či aspoň přeložit z nevědomého do vědomí, utvořit takovou ""conscience intellectuelle"", v níž duch aspoň ex post prožívá v plném jasu to, co vytvořil, poslouchaje hlasu svých spontánních, svobodných a tudíž nevědomých funkcí; jeví se tak jako pokus syntezy mezi absolutním idealizmem, jehož tendenci, konstruovat svět od jasu absolutního vědomí, ve Francii reprezentoval Hamelin, a bergsonskou tezí tvůrčí spontaneity, jíž svět vyvěrá z bezdůvodného, absolutně svobodného dekretu tvůrčího elánu, aby se v něm teprve sekundárně, jakožto znak a nástroj nového vítězství života nad jeho záporem, objevil řád intelektu. Postačí si takto vědomí samo? Lze odpověděti, jak stojí na jednom místě Úvodu do života ducha, že jednota se neodůvodňuje, jsouc sama důvodem; tu však buď nutno jednotu uznati za pouhý fakt, něco jako zákon psychický, čímž jsme opět ve filozofii preexistujících forem poznávacích, buď za ideál, který nám snad tane na mysli a který nedovedeme jinak než jako jednotu formulovat, jehož však nikdy nelze postihnout. Otázka je pak, nevyžaduje-li forma interiority, jež inteligibilitu zakládá, ale sama inteligibilní není, skutečnou inteligibilní realitu, na duchu nezávislou, má-li být chod ducha něčím víc, než souvislým snem, divadlem, které duch dává sobě samému. Meyerson nám ukázal v Identitě a Realitě, Výkladu v přírodovědách, že ideál rozumu může býti chimerický; Brunschvicg toto tvrzení nevyvrátil. Rozum sám v sobě se zviklati nedá, musí si důvěřovat, aby mohl pracovat, takže apriorní analyzou nelze smysl duchovního procesu zjistiti; tím však vy ztrácela Brunschvicgova ""reflexivní analyza"" na průkaznosti. a zdá se, že Brunschvicg se skutečně pohybuje mezi oběma zmíněnými pojetími základní duchovní normy: ideál - zákon. V Brunschvicgových textech se o této základní otázce nedobéřeme jasnosti. Je dále nepochopitelno, jak možno po Bergsonovi pokládat zkušenost za pouhou negaci, pouhou ""formu exteriority""; genezi kvality nelze vyložiti jinak než životem kvalit samých, které splývají, prohlubují a modifikují se, jak to Brunschvicg sám v Úvodu do života ducha bystře ukazuje. Tyto kvalitativní elementy jsou chápajícímu duchu tak naprosto neprostupny, že nemá patrně smyslu jen ještě integrovat v sám život ducha. Zkrátka, Brunschvicgův idealizm drží brilantní, ale vratkou rovnováhu mezi platonským a bergsonským realizmem.",0
55,57,"Recenze na: Recenze na: A. Metz, Une nouvelle philosophie des sciences: Le Causalisme de M. Emile Meyerson",1929,"Metz, André: Une nouvelle philosophie des Sciences : Le Causa- lisme de M. Emile Meyerson. Paris, Alcan, Nouvelle collection scientifique, 1928. »Stran 206, 15 fr. Tato knížka věrného žáka Meyersonova byla napsána, aby media do myšlenkového díla význačného filozofa, který počíná stále více býti uzná- ván. Má podati hlavní Meyersonovy myšlenky, vystihnouti originalitu jeho zjevu a jeho význam ve filozofickém vývoji, vše způsobem co nejpopulár- nějším, sc zřetelem k lidem, kteří nepěstovali příliš hluboká vědecká nebo filozofická studia. Úkol, seznámit v dílku poměrně snadném s velmi ne- snadnými problémy a řešeními, vyžaduje značné schopnosti popularizační, bezvadného ovládání látky, jasnosti představ, logické určitosti; tím vším se knížka může pochlubit. Meycrsonovu systému dává auktor jméno kauzalizm, opíraje se o stěžejní význam, který M. připisuje na základě svých úvah pojmu kau- zálního výkladu. Meyersonova filozofie je tudíž do jisté míry obhajobou metafyziky; na základě velice podrobné znalosti filozofických doktrín, analyzy vědeckých hypotéz a jejich dosahu tvrdí její auktor, že pojmy pří- činy a substance jsou postuláty, bez nichž přírodověda nemůže býti ani minutu. Tyto kategorie, které umožňují vědecké poznání, racionalizaci skutečnosti, nejsou však eo ipso křivým zrcadlem, které by nedovo- lovalo soudit na její vlastní obsah. Naopak, právě nemožnost rozumu po- stačit sobě samému, již Meyerson demonstruje v tendenci rozumu k iden- titě a v nesrovnalosti tohoto ideálu rozumu se skutečností, se nám iracio- nální samo odhaluje jako takové, dává se poznati, ač ovšem ne proniknouti a redukovati. Meyersonův systém lze prý považovati za prolegomena ke každé příští metafyzice, jejíž hlavní rysy snad budou non idealizm a non monizm. Jan Patočka.",0
56,58,"Recenze na: A. H. Luquet, Logique formelle",1929,"Luquet, A.-H.: Logique formelle. Paris, Alcan, 1925. Str. 98. Budiž nám dovoleno upozorniti na tuto starší, ale velmi praktickou příručku, která může velmi dobře sloužit za repetitorium. Je velmi zhuštěná a jasná. Mimo stručný úvod o klasické logice obsahuje též stručný přehled logistiky, rozdělený do tří oddílů: logika soudu vůbec, logika relací, zejména atributivních, logika soudů eksistenciálních (o těch se dokazuje, že nejsou zvláštní třídou pro sebe). Logistika má proti klasické logice výhody ekono- mie a jasnosti, ale není s ní ve sporu; pokračuje na cestě Aristotelově a scholastiků. Auktor se staví proti ekstenzionálnímu pojímání pojmů, které má realistické pozadí, 11a stanovisko obsahu (které, podle našeho mínění, realizm zcela nevylučuje). Jeho logistika je ovšem hypoteticko-deduktivní a t. zv. logické zásady v ní mají jinou úlohu nežli v logice klasické. — Knížka poslouží dobře těm, kdo se zajímají o logistiku, i těm, kdo chtějí přehlédnout látku ke zkouškám. — Čtenář tu najde také bibliografii fran- couzské logistiky. J. P.",0
57,59,"Recenze na: F. Enriques, L’évolution de la logique",1929,"Enriqués, Fedcrigo : L’Evolution de la Logique. Traduit de l 'italien par G. E. Monod-Herzen. Paris, Chironéd, 1926. Str. 201, 12 fr. Známý pracovník v matematické logice a teorii poznání i vědy vy- kládá v přítomném svazku ne tak dějiny logiky v celé jejich rozmanitosti, celou mnohoznačnost jejich etap, jako genezi matematické logiky a mo- derních teorií o smyslu a významu vědy. Jako všechny Enriquesovy práce, je i tato psána velmi zhuštěně a energicky, což působí zvláštní poutavost podání. Z obsahu jsou zejména originální poukazy na Demokrita jako jednu z nejvlivnějších osobností pro vývoj antické i moderní logiky (str. 25 seq.), kladné hodnocení logiky stoiků a skeptiků vzhledem k Aristotelovi (33), vysoké hodnocení Hobbesova významu pro logiku (56, 61) a ovšem celý oddíl o reformě moderní logiky, který podá každému, jenž chce poroz- uměti moderním tendencím, systematický výklad, jasné demonstrace a souvislou literaturu. Vlastní stanovisko auktorovo je obnovený nominalizm s psychologickou základnou; vědecká teorie je hypoteticky-deduktivní systém, v němž základní principy jsou více méně libovolné. V dalším oddílu, který jedná o induktivní logice, najdeme základy Enriquésova realizmu, jeho výklad pojmu reality, založený na vzájemném podmínění intelektu- álních a volních dat vědomí i jeho výklad o realitě vědecké, polemiku proti pragmatizmu a j. Jak z předešlého patrno, je auktorovo stanovisko k tématu dáno též osobními motivy konfrontace vlastních názorů s vývojem (a současnými tendencemi, zejména s B. Russellem). To působí časté digrese velmi zají- mavé, které dělají z práce nejen stručný přehled dějin logiky, nýbrž také teorie poznání. J. P.",0
58,60,"Recenze na: E. Bréhier, La philosophie de Plotin",1929,"Bréhier, Emile, professeur à la. Sorbonne, directeur de la Revue d’Histoire de la Philosophie: La philosophie de Plotin. Bibliothèque de la Revue des Cours et Conférences, Boivin & Cie, éditeurs, Paris, 1928, Str. 190, frs. 15. Tato práce znamenitého odborníka, ducha všestraného a taktního je vlastně sérií přednášek, jež auktor měl na pařížské univerzitě roku 1921-2, uveřejněnou později v rozšířené formě v Revue des Cours et Conférences. Auktor je vysoce pozitivní, zdrželivý duch, který nechce viděti v historii filozofie evoluci ideí, nýbrž pouze kontakt myslících individui, ale s tímto hlediskem spojuje silnou zálibu pro spiritualistické systémy, jejichž spojitost dovede vyzvednout originálním způsobem. Je n. př. spisovatelem monografií o Filonu Aleksandrijském, Schellingovi, auktorem dějin německé filozofie a j. (Vydává též dějiny filozofie od nejstarších dob po naši, z nichž prozatím vyšly tři díly a zabývá se také starým stoicizmem.) Vykládá především, za jakých okolností vznikly Plotinovy Enneady, co z jejich stylových zvláštností vyplývá pro Plotinovu lidskou, myslitelské! a učitelskou individualitu, který je hlavní problém Plotinovy filozofie (spojení řeckého racionalizmu s náboženskou mentalitou a systémem světa, který je jí inspirován). Potom přistupuje na základě analyzy hojně citovaných tekstů k systematickému výkladu Plotinových doktrín, které v jeho podání podržují svoji svěžest, poezii a častou pronikavost; ukazuje či naznačuje shody, které jsou mezi novoplatonizmem Plotinovým a spiritualizmy třeba Leibnize — i Bergsona. Ale hlavní význam práce je úsilí o důkaz, teze, která se už častěji, zejména u Oldenberga a Deussena, vynořila a byla popírána zejména Euckenem a Müllerem. že totiž Plotinův mystický spiritualizm je indického původu. Je prý velmi dobře možno, že Plotinos jakožto Aleksandrijský občan přišel do styku s Indy, pronikl se jejich doktrínami a naočkoval je pak na Platonův intelektualizm. Důkaz pravděpodobnosti tu jistě jest, auktor ukazuje bod za bodem shody Plotinova originálního učení s Upanišadami. při čemž nezapomíná zdůrazniti ucelený, bezesporný charakter jeho systému. Konečně dává nám pozorovat nesmírnost vlivu tohoto systému; v něm leží počátky moderního subjektivizmu, náběhy k Descartesovu řešení problému jistoty; v něm leží centrum onoho velikého nábožensky filozofického směru, který našel kongeniálního myslitele v Baruchu Spinozovi. J. P.",0
59,61,"Recenze na: H. Levy, Die Hegelrenaissance in der deutschen Philosophie, mit besonderer Berücksichtigung des Neukantianismus",1929,"Levy, Heinrich: Die Hegelrenaissance in der deutschen Philosophie, mit besonderer Berücksichtigung des Neukantianismus. Pan-Verlag Rolf Heise, Charlottenburg 2, 1927. Stran 94. Tento zajímavý spisek, rozšířená přednáška konaná roku 1926 v berlínské Kantgesellschaít, jedná o zjevu, který nepřejde bez významu ve vývoji německé i světové filozofie, o oplodnění některých filozofických směrů v Německu hegelianizmem. Stále více se Hegel pozitivně cení, ukazuje se na nesmírnost jeho úsilí, na hloubku a pravdivost metody i základních hledisek, na šířku ducha, s níž dovedl zpracovati celý systém kategorií, vypracovaných pro poznání světa až po jeho dobu; a ač. snad nikdo nepřijímá systém bez rezervy, konverguje se ponenáhlu k jeho duševní atitudě. Tezí auktorovou je, že k hegelizmu se vyvinuly obě hlavní školy kantovské, marburská i badenská, ve všech svých čelných reprezentantech, i t. zv. Lebensphilosophie, jež ostatně, inaugurována Diltheyem, zachovávala v sobě dědictví Hegelovo. Ale i jiné směry filozofické jež v Německu dobyly půdy, prý nabývají teprve v hegelizmu definitivního smyslu, což platí zejména o fenomenologické škole. Auktor pronikavě, s velikou znalostí problémů i řešení probírá jednotlivé myslitele, jež považuje za vhodné objekty své syntézy a jeho práce může posloužiti proto též tomu, kdo se chce obeznámiti s problematikou a vývojem kantizmu ve výše jmenovaných školách. Nelze však tvrditi, že by se mu podařil důkaz, že v Hegelově systému samotném lze hledati typus metafyziky budoucnosti. Vývoj od Kanta k Heglovi značí přesun k objektivitě, tendenci překonati idealizm spíše nežli nové jeho upevnění; také nebyl podán systém, který by idealistickou tendenci uskutečňoval; Natorpovy, Rickcrtovy, Cassirerovy pokusy zůstávají torzem, Hartmann přechází na půdu jinou, kantizmu odlehlou. Mimo to samo duševní dění Německa podává dnes systémy zcela jiné orientace, jako Drieschův nebo M. Schelera a duševní dění světové se děje dnes ve znamení realizmu. Auktor věnoval pozornost i mravnímu nebezpečí, které vězí v Heglovi a chce mu čelit konfrontací Hegla s Kantem, eliminací mravně závadných interpretací »des Vernünftig-Wirklichen«, jakož vůbec v novém proniknutí poměru Hegla a Kanta vidí jeden z velkých úkolů budoucnosti. J. P.",0
60,62,"Recenze na: A. Lalande, Les théories de l’induction et de l’expérimentation",1929,"Les théories de l’induction et de l’Expérimentation, par André Lalande (de l’Institut, professeur à la Sorbonne). Paris 1929, Boivin et Cie. Bibliothèque de la Revue des Cours et Conférences, str. 283, cena frs. 20. Toto dílo velmi významného francouzského filozofa, jednoho z nejpronikavějšich a nejlépe informovaných moderních logiků, je redakce kurzu čteného ná Sorboně r. 1921-22. Dělí se ve tři části. První, historicko-technická, sleduje vývoj problému eksperimentální metody hlavně od doby Renesance; druhá je věnována principům indukce, třetí základu induktivní• jistoty. Není to pouze suchý výčet dat, nýbrž hluboké filozofické propracování příslušných otázek. Stálá snaha po prostotě, jasnosti a vyhýbání se konfuzím otázek, jež se snadno naskýtají pří předmětu tak složitém, činí z knihy neobyčejně cenou příručku studijní. Hlavní body, na nichž auktoru záleží, jsou tyto: 1. Jméno »indukce« nemusí značití, jak chtěli zejména Whewell, Milí, Goblot, pouze indukci amplifikující, ale nedokonale jistou; filozofický uzus dovoluje tak nazývati i rigorózní generalizace. Opozice mezi dedukcí a indukcí, jež byla často pojímána tak, že žádná úvaha nemůže býti zároveň induktivní a deduktivní, je podle mínění moderních logiků zavržení hodna. 2. Indukce nemá vlastních základních operací (jako je sylogizm, ekvipotence, počet), jak se domníval mylně J. S. Milí, podávaje formální kánony induktivního úsudku. Je pouze taktikou intelektu, jejímž cílem je jednak rekonstrukce fakt, jednak stanovení zákonů. 3. Tyto zákony nejsou pouze zákony kauzálních svazků ve smyslu Millově; pojem příčiny, rozumí-li se jím nutné antecedens, není z hlavních vědeckých kategorií, má charakter spíše praktický a má hlavní pole aplikace ve vědách historických a společenských. 4. Není přesného smyslu slova »metafyzická hypotéza«. Není hypotéz podstatou neverifikovatelných, jak se domníval na př. Comte. Hypotéza má být rozumná, t. j. shodovat se s rozumovými předpoklady a s nepochybnými předpoklady zkušenosti. Metody verifikace jsou: negativní, jež eliminuje jisté koncepce z pole hypotéz, a pozitivní, jež spočívá na shodě interpretace různých fakt. 5. Principy indukce jsou tři: postulát deduktibility zjevů z teorií (čemu se říkává deterininizm vědecký), princip eliminace, udávající, jaké hypotézy je nutno či výhodno vyřazovat z pole hypotéz a princip indukce ve vlastním smyslu slova, který nám praví, že dosavadní zkušenosti nutno věřit, pokud se nenajde opačná instance. 6. Záruky indukce možno hledati buď ve vůli k životu, buď ve vůli mysliti. V obojím případě se projevuje v induktivním souzení tendence k identitě čili disoluce, jak ji Lalande zjistil již na počátku své vědecké kariéry jakožto přírodní pendant evoluce. Mimo tyto teze čistě logického charakteru přináší Lalandova kniha mnoho historicky zajímavého materiálu. Obhajoba Bacona, jeho filozofického významu i správnosti mnohého v jeho pojímání indukce; výklad Newtonova působení na vývoj pozitivizmu; v opozici proti pozitivizmu zdůraznění kontinuity »tradice hypotézy« v Whewellovi, Herschelovi; kritika Millových kánonů induktivní metody jsou z nejzajímavějších a nejpreciznějších statí historie vědy a vědecké metody. Jak patrno, obsahuje Lalandova kniha tolik nového; vzbudí-li jeho teorie kauzality a základu indukce kritiky, jsou to detaily, které ničeho neuberou v ceně tomuto zvláště bystrému příspěvku k teorii induktivní vědy. J. P.",0
61,63,"Recenze na: R. Kremer, La théorie de la connaissance chez les néoréalistes anglais",1929,"La théorie de la connaissance chez les néoréalistes anglais, par René K r e m e r, C. SS. R., professeur de philosophie á la Maison ďétudes des Rédemptoiristes a Louvain. L,ouvain-Paris (Vrin), 1928. 200, 25 frs. Auktor obsažné studie o americkém novorealizmu (1920) studuje v této knize noetický problém u anglických moderních filozofů Moore, Russella, Nunna, Wolfa, Alexandra, Broada a Lairda, kterým dává souborný název anglických novorealistů. Z celého výkladu však vysvítá, že co činí tyto myslitele jaksi školou, je spíše kritika jistého druhu idealizmu, zvláště v Anglii zdomácnělého a s ní spojená nálada realistická, nežli jisté nauky noetické a metafyzické. Najdeme tu všemožné druhy realizmu, počínaje tím, který prostě odmítá ten směr logického idealizmu, jenž pokládá zkušenost za výsledek konstrukce a konče metafyzickými naukami o podstatě vnějšího, na subjektu nezávislého světa. A studie nabývá interesu zvláště tím, že ji píše zástupce dalšího realistického směru, přesvědčený tomista. Po výkladu o tom, že realizmus zmíněných filozofů je vlastně návratem k anglické tradici, vykládá auktor své filozofy v celkem chronologickém pořadí, jak se postupně řadí pod heslo realizmu. »Odmítnutí realizmu« G. E. Moorea vyšlo r. 1903; od té doby dodnes se realistické tendence jen stupňují; Russell buduje veliký logický systém na idei vnější relace, t. j. vztahu, který není dán zároveň se svými členy — realistická noetika vyžadovala této doktríny, aby upevnila své tvrzení, že eksistují pravdy o částech světa a že jistý pojem není sám v sobě sporný; Wolf, Nunn, Broad podávají teorie o tom, jak si představovat realitu sekundárních kvalit, teorie ostatně velmi divergentní; konečně Alexander a Laird budují jeden ucelenou metafyziku (Alexander je zajímavý svým pokusem vyložit svět jako konkretizaci, t. j. rozrůzňování původního Božství, jímž je Časoprostor; tento systém patří k největším moderním metafyzikám), druhý ucelenou noetiku. Auktor by rád přijal mnohé konkluze moderních realistů, zejména se mu líbí mínění o realitě sekundárních kvalit, ale nemůže se ztotožnit ani s Russellovým logickým empirizmem (který ostatně zná slabě a vykládá špatně, viz zejména jeho teorii soudu str. 188, s moderního stanoviska neudržitelnou, okolnost, že nikde nehovoří o Russ. výkladu Leibnize, pro pochopení R-ovy filozofie kapitálního významu, jeho špatný názor na logistiku a její vliv na Russellův pozdější vývoj) ani s Alexandrovou metafyzikou, což je přirozené. Rád by, aby noetika vycházela od pojmu poznání jako akce intelektu, jehož cíl je poznati věci v jejich podstatě a vede proti novorealistům mimo několik bystrých námitek celý arzenál tomistické gnozeologie; zapomíná při tom, že realista nemůže vyjít v noetice od pojmu cíle a pracovat pojmy jako duch, intelekt atd., jelikož by se tím zpronevěřil empirickému principu svého zkoumání; jeť realizmus, podle slov Alexandrových, »duch podrobení se věcem«. Jan Patočka.",0
62,64,"Recenze na: E. Buonainti, Le modernisme catholique",1929,"Le modernisme catholique. Par Ernesto Buonainti, professeur à l'Université de Rome. Traduit de l’italien par René Monnot. Les Editions Rieder, Paris 1927. Collection Christianisme, cahiers publiées sous la direction de P. L. Couchoud. Str. 204, cena 10.50 frs. Referujíce o této knížce, podáváme zároveň zprávu o zajímavé sbírce, v níž vyšla. Jsou to pokrokovým duchem prodchnuté sešity, na nichž čítáme jména tak znamenitých auktorů jako Alain (Chartier), Unamuno, Zielinski, Sartiaux, Aulard, Loisy. Sbírka má tato oddělení: 1. Généralités. 2. Les Origines. 3. Le Moyen-Age. 4. Les Temps Modernes. 5. Les Textes. 6. L’Histoire du Dogmes. Je to tudíž sbírka populárních, obsažných informací o křesťanství v celém jeho rozsahu, se zvláštním zřetelem k aktualitám. — Cena jednotlivého sešitu (150—200 str.) je průměrně 12 fr. Přítomný svazeček není ani hluboká analýza modernistického hnutí, ani zhuštěná historie. Je to polemický, útočný spisek, který “informuje jen jakoby mimochodem; co věcně podává, je spíše vyprávění o pronásledováních, která trpěli modernisté od r. 1907 (po vydání encykliky Pascendi). Přes to, že lidské postavy modernistů, v knížce narýsované, i jejich učení jsou velmi sympatické, přesvědčujeme se jí jen znovu, že církev měla přímo povinnost je ekskomunikovat; neboť jejich apel k volnému dalšímu přetváření dogmat by záhy zavedl zvláště za nedostatku velmi silných osobností celou církev do bouřlivých vod moderní filozofie, kritické a Imanentní. Modernizm byl vlastně hnutím anglicko-francouzským; auktor nejmenuje význačných modernistů italských (ač italskému hnutí věnuje tolik místa, jako francouzskému a anglickému) a v Německu, jak známo, se modernizm ve vlastním smyslu slova neujal. Značil výklad církevního učení ve smyslu historické kritiky prostředky pragmatickými (dogma je jaksi mravním pravidlem ducha, ne tak pozitivním věděním). Filozofa bude tu zajímat role prací kard. Newmana, jehož teze, jak známo, přejal Ollé-Laprune — tím vysvítá mnohé z pravé podstaty hnutí. Knížka je tištěna jako francouzský originál. Paříž, 1929.",0
63,65,"Recenze na: L. Febore, Un destin: M. Luther",1929,"Un destin: M. Luther, par Lucien Febore, professeur à l’Université de Strasbourg. Edition Rieder, Paris 1928. Collection Christianisme. Lutherova postava dnes zajímá více než jindy; protestantská zbožnost, která nyní hledá nové dráhy, obrací naši pozornost k tomuto živému zdroji své vlastní religiozity. Odtud interes o věčné, morální jádro žhavé osobnosti, kterou Luther byl a která dodnes působí do dějin myšlenek a skutků. Přítomná knížka přichází tak vítaně, jak jen možno. Není to ani vnější biografie, ani kronika doby, ani soud o Lutherovi. nýbrž psychologie Lutherova zápasu. Ani apologetické, ani polemické úmysly nekalí auktorův zrak; sleduje svůj subjekt se stálou sympatií, nechce jiného než porozumět logice jeho nitra a podstatě ostatních agencií dramatu jeho života. V první části nás auktor seznamuje s výsledky nového luterského badání, polemikami P. Denifle počínaje; na tomto analytickém terénu buduje svou psychologickou syntézu eksaltovaného, výbušného ducha, který hledá spásu v sebepřemáhání, v mravním úsilí, jenž prociťuje neschopnost osvobodit se od hříchu prostředky lidskými, který nadšen konečně svým objevem spásy jedinou vírou působí strašlivou revoluci, aniž by jí otevřeně přál; v dalším oddílu ukazuje mravní vrchol Lutherův, wormský sněm a jeho následky — tu Lutherova mravní krize je skutečně krizí lidského svědomí vůbec; konečně tragedii Luthera, který svým idealizmem nevystačuje na ohromnost událostí, jím rozpoutaných, který z univerzálního proroka klesá v symbol nacionální inspirace a který umírá nad dílem nepochopeným a zrazeným. Je to krásně psaná a skromná knížka. Velice poslouží filozofovi, který si tu jasně představí, že křesťanství bylo nejen ve svých počátcích, nýbrž vždy spíše život než systém; aspoň ten v něm je vždy hlavní, ženoucí silou. J. P.",0
64,66,"Recenze na: J. Benda, La fin de l’éternel",1929,"Julien Benda, La fin de 1’eternel, Paris, Gallimard 1929. Stran 208 54, cena 12 frs. Nová Bendova publikace je odpověď na kritiky knihy »La Trahison des Clercs«, vyšlé loni. »Zrada kleriků« vyvolala silnou odezvu, kritických hlasů bylo mnoho, souhlasu, jak sám Benda konstatuje (str. 167 Konce Věčného) málo. Benda nebyl obyčejně pochopen, jak by si byl přál, sine ira et studio; s jeho knihou se polemizovalo jako s literárním paradoksem, jehož formu ostatně často přijímá. Jeho odpověď není tedy tak polemikou, jako precizováním a pokračováním Zrady duchovních, takže nezůstane pamfletem; myslitel Bendova rázu by ostatně byl sobě nevěren, kdyby opustil ryze teoretické stanovisko. Kniha má tři kapitoly: v první se odpovídá nacionalistům (clerc de droite), v druhé hlavně socialistům (clerc de gauche), ve třetí filozofům. Plán není přísně dodržen; ani jinak nebylo lze, neboť často vycházejí odpovědi různých táborů z týchž pramenů filozofických. „Klerikové“ z pravice namítají zejména, že jejich činost je nutná právě proto, aby čistý intelekt se mohl rozvíjeti; Benda jim dokazuje, že jejich historizm a konzervatizm je neslučitelný s absolutním ideálem pravdy a spravedlnosti. Klerikové z levice neradi vidí snižování politické aktivity jako činosti duchovní; Benda jim ukazuje, že duchovní člověk je revolucionářem ipso facto, jeho úsilí k tomu stačí. Každá veřejná činost ovšem není ještě proto politickou; v politice jde vždy o zájem individuální, při úsilí o spravedlnost n. př. jde o univerzální ideu. Kdo odmítá ze sentimentalizmu a z intelektuálního zmatku starat se o spravedlnost, není klerikem — zde Benda tvrdě soudí R. Rollanda. Konečně filozofové — proti těm se obrací kritik bergsonizmu nejúporněji a nejobšírněji. Rozum, který dovedou ctít moderní racionalisté, není rozum čistý; inteligence, které si váží, je zkušenostní aparát — to vše Benda vyčítá ze svých kritiků a slouží mu to k důkazu, že dnešní duchovní člověk přenáší do vlastní oblasti ideály »laické«, čiře praktické. Benda se nepouští do podrobných filozofických diskusí; ukázuje jen klady své koncepce a to, co mu na koncepcích protivníků vadí. Není již ideálu absolutního, naprosto transcendentního; dnešní myslitelé odmítají ideál pevný, chtí ideál živý a mají vždy jistý sklon k divinizaci člověka. Benda odmítá mínění, že by byl apoštolem (t. j. moralistou) a nikoli pouhým historikem. Myslím, že tato daň objektivizmu je zbytečná. Portrét pravého klerika, který ve velikých rysech načrtává, je jistý lidský ideál, etická životní koncepce. Tato koncepce bude působit svým obsahem pravdy a univerzality, jako podle Bendova mínění působily všechny výtvory čisté spekulace. Je to vybroušený příspěvek k věčné otázce »co dělat« a k otázce, co je duchovní člověk, co je pravý filozof. J. P.",0
65,67,Současný stav francouzské etiky,1930,"IV. Přítomný stav francouzské etiky. Brilantní epocha francouzské filosofie, kterou Parodi počíná lety 1885 – 1890, nemá těžiště v morálce. Pro tuto filosofii je charakteristické úsilí překonati tuhý intelektualistický scientism v jeho podobě positivistické a často též kriticko-idealistické. Při tom je pochopitelno, že právě ve Francii hájí scientismus nejdůrazněji své posice. Osvobození lidského ducha z okovů, které si sám spletl, je ovšem mravní program, nemusí však s sebou nésti nový mravní systém; francouzská filosofie se koncentrovala více na noetiku a na metafysiku. Z řečeného nám vyplývá hrubé rozdělení látky. Ve francouzské etice jsou přítomny tři hlavní tendence: první tradicionální, navazující na rozmanité morálky minulosti, druhá positivistická a třetí revoluční, snažící se o důsledky z “filosofického převratu” dovršeného Bergsonem. Pokusíme-li se klasifikovati filosofy, o nichž promluvíme, podle těchto tendencí, neztrácíme se zřetele, že jde většinou jen o plus nebo minus, neboť v zemi tak sjednocené filosofické výchovy a tak intensivní intelektuální výměny nemohou existovati příkré předěly mínění, mezi nimiž by nebylo středních členů. I. První směr má charakter smířlivý, až kompromisní, přes občasné zdání rigorismu. Platí tu slova, jež znamenitý historik filosofie a filosofický teoretik Victor Brochard napsal o moralistech eklektické školy (tj. velmi oblíbeného, ale málo kritického směru filosofického, který ve stopách V. Cousina, Jouffroy, Royer-Collarda aj. svazoval v nedosti sourodé svazky podněty současného něm. Idealismu, škotské filosofie, racionalismu 17. stol. aj.): svazují dohromady ideu dobra a ideu povinnosti, pokoušejí se najíti u nich vnitřní souvislost. Brochardova studie, vyšlá r. 1902, ujišťuje, že eklekticism ražení Jouffroyova je v jeho době ještě ve školách vládnoucí doktrinou , třebas filosofové se jí už nezabývali. Táž studie, podávající též velmi přesnou a sugestivní analysu kantismu a předkantovských etik, vyslovuje naději, že eklektismus záhy zmizí i v morálce; naděje ta, zdá se, není splněna dosud. Francouzská filosofie má totiž několik skvělých eklektických pokusů, jež zasahují až do dneška. Uznáme-li totiž Brochardovu definici, podle níž eklektismus v morálce znamená kompromis mezi morálkou povinnosti (jež je vždycky především mé dobro, jež volím z náklonnosti), musíme uznati průzračné knihy Parodiho za pokračování pokusu řešit tento problém. Parodiho myšlenka se zdá podstatně komentární a polemickou, osamostatňuje se teprve, když se orientuje na hlavních směrnicích současného vývoje. Rozenému smiřovateli Parodismu, který by rád všechny dualismy spojil ve vyšší jednotu, dali nejvíce velicí racionalisté Platon, Descartes, Hegel, z Francouzů Hamelin; ale leccos přijímá i z Bergsona. V první citované knize podal kritiku morálního biologismu (napsáno jako kritika Mečnikovova spisu Études de la nature humaine), Durkheimova sociologismu, positivní morálky Belotovy, Fouilléeovy teorie idejí-sil aj., háje stanovisko mravního intelektualismu: máme-li poznati, co je dobré, musíme nezaujatě hledat, co lze rozumně chtíti. V novém vydání připojil Parodi oddíl, v němž své these konfrontuje s problémem války. V knize o současné francouzské filosofii hájí opět (jakožto absolutní idealista) proti positivismu a intuicionismu možnost morálky racionální, jíž rozum je postupnou unifikací spontánních pudů a instinktů; mimo to se zde najde jasný a elegantní obraz (345-83) současné francouzské etiky. Konečně v knížce o psychologickém základu morálky podává souvislejší teorii, která zároveň resumuje to, co v předchozích pracích bylo vyloženo méně systematicky. Parodi tvrdí, že život (tj. s hlediska biologické organisace, soubor periodicky sřetězených funkcí, tvorba nového života a asimilace prostředí, s hlediska psychologického hra tendencí) sám je nadindividuální, individuum pouhým jeho fenoménem, rozum pak je určitější a jasnější vědomí jednoty života; a jelikož život je tendence, je rozum vlastně požadavek, tvorba této jednoty. Vůle, založená na reflexi, je tedy usoustavnění, sjednocení našich pudů. Vyšší syntesou pak by byla jednota všeobecně platných morálních soudů a všeobecně schvalovaných akcí. Všeobecně platné soudy budou takové, jež budou patřiti harmonické soustavě lidských cílů. Tak se Parodi psychologicky snaží sjednotiti prastarou ideu materiální etiky s formálním imperativem praktického rozumu; mezi ideou a tendencí není s hlediska jeho absolutního idealismu než rozdíl v jasnosti uvědomění. To je metafysická konkluse spisku, který je článkem Parodiho filosofického programu: “Chercher la clé de l´énigme universelle dans la raison vivante”). Dialektika cílů, kterou Parodi rozvíjí, nemá celkem nic nového a je velmi nejistá. Chce tu dedukovati apriorně celý systém cílů-hodnot, bez zvláštního úspěchu. Spíše jako reminiscenci než jako živou filosofickou sílu uvedeme dílo A. Fouilée “La morale des idées-forces”, které spadá do našeho období. Fouillée by rovněž rád usmířil kantovský universalismus povinnosti s materielní etikou. Vzdává se však všeho rigorismu, na místo kategorického imperativu dosazuje “le supręme persuasif”: chtíti ideální universum lásky, které je nejvyšší satisfakcí každé inteligentní vůle; taková idea, jsouc (jako každá myšlenka) zároveň silou, vemlouvá se sama. – Fouillée a jeho nevlastní syn Guyau působili na M. Schelera. Originální pokus sjednotit kantovský formalismus s etikou materiální podal v doktorské thesi Léon Brunschwicg. Kniha je sice už staršího data, ale její autor, dnes jedna z největších filosofických autorit francouzských, svého stanoviska v podstatě nezměnil. Po problému modality soudů teoretických, v němž řešil metafysickou otázku pravdy (práva ducha, klásti realitu o soudu), klade si problém modality soudů praktických: je člověk schopen pravdy ve svých činech? A jako pro soudy teoretické našel trojí základní typ soudu, jemuž odpovídá modální trias (nutnost, realita, možnost), totiž formu interiority, exteriority a formu smíšenou (abychom mluvili konkrétněji: první odpovídá myšlení matematické, druhé myšlení, konstatující přírodní danosti, třetí zmatematisovaná přírodověda), tak i v soudech praktických nachází znovu interioritu jako princip duchovní autonomie, jež jedná podle zákona jen z úcty před zákonem samým (la volonté de l´unité idéale, la volonté de l´universel), exterioritu jako princip jednání s cílem eudaimonie; ale právě tak jako v teoretickém řádu byly interiorita i exteriorita pouhé mezné pojmy, vlastní realitě morálního života přísluší forma smíšená, jež se nám jeví tu jako oddanost, tu jako právo, tu jako morální takt, což vše znamená pokus smířiti vnitřní zákon s okolnostmi. In concreto nikdy nejsme jisti, že jednáme mravně, ale samo tvrzení, že mravnost je ideál, stačí k optimismu. Mravní život, život v mravním smyslu, je stálá alternativa: budeme pouhou pasivní věcí či aktivním, živým, tvořivým duchem? Dáme se směrem k vnějšku nebo k vnitřku? Touto otázkou pak se zabývá znovu poslední veliké dílo Brunschwicgovo, kniha o mravním problém par excellence, o problému ceny naší kultury “Le Progrčs de la Conscience dans la Philosophie occidentale”. Zde kreslí a oceňuje celé dějiny evropského myšlení; vidí v něm střídání dvou proudů, které odpovídají inetrioritě a exterioritě: víry v aktivitu samého ducha, positivní a plodné, a poléhání na transcendentní ideu boha vnějšího, třeba spravedlivého a milosrdného. Pokrok sebepřekonání je vázán k ideálu interiority; Bůh sám je Deus interior, Platonovo Jedno (z Parmenida), neskutečný a neuskutečnitelný ideál jednoty ducha. Tím pak dostává naše kultura, v níž vědecká a umělecká práce by se mohly zdáti aristokratickou výsadou a pouhou intelektuální hrou favorisovaných – pohleďme na strašlivou sociální otázku – nejvyšší morální sankci. Její pokrok se stává posvátným úkolem. Jednota nejen mozků, ale i srdcí je její nejvyšší cíl, k ní pak nám ukázaly cestu věda a umění, činnosti intelektuální. Člověk participuje na božství, pokud je particeps rationis. Brunschwicgovo ideové bohatství, vznešenost jeho názorů, hloubka myšlenek je povznesena nad možné výtky. Ale je snad vinou způsobu, jak pojal problém pokroku vědomí, že příliš ignoruje vnějšek a koncentruje se na vnitřek, na ideu, takže se nám morální situace našeho světa nezdá přec jen v plném rozsahu svého dramatického napětí zachycena a rozřešena. Brunschwicg nezanedbal nic, aby nakreslil ideu; neukázal nám však její vztah k individuálnímu a společenskému jsoucnu. Bělinskij kdysi pohrdl vší filosofií proto, že nedovede zdůvodniti bolest jediného zmařeného života. Co počne Brunschwicg se zlem již hotovým? Musí transcendentní víra býti nutně morálně a vědecky zavrženíhodná? A nedal by nám živější styk s hrůzou naší existence jakožto věci též náročnější, hlubší cit pro význam oné transcendence, proti níž tolik bojuje? II. Positivism, kterým se budeme nyní zabývati, má ve francouzské etice různé podoby; jim všem je však společná averse proti abstraktním systémům - positivisté říkají ""metamorálkám"" - jako ty, jež jsme poznali v minulém oddíle. Lévy-Bruhl, Belot, Rauh polemisují svorně proti metafysikům, jimž záleží více na mravních abstraktech než na konkretech a kteří nám nikdy neřeknou, jak jednat ani nenaučí aspoň methodě morálního poznání; známý filosof, prof. Sorbonny A. Lalande denuncuje v skvělém článku Revue de Métaphysique 1907 ""falešný požadavek rozumu"", který chce znáti důvod, proč jednat mravně a myslí, že východiskem morálky může být něco jiného než konkrétní mravní maximy ""nezabiješ"", ""nepokradeš"" etc., jež jsou drobnou mincí morálního života; rozum může všechny tyto příkazy vyvoditi z abstraktních principů, v nich však nikdy nebude víc, než v těchto základech. První positivistický proud - v přímém pokračování comtismu - je representován jedinou skupinou francouzských filosofů, kteří tvoří opravdovou školu: školou sociologickou. Hlavním mluvčím sociologické morálky je L. Lévy-Bruhl. Durkheim sám nevydal dílo speciálně jednající o morálce. Morálka podle Lévy-Bruhla nemá potřebí být ""založena"", tj. vyvozena z nějakého filosofického principu. Nemůže být ""normativní vědou"" podle terminologie Wundtovy, poněvadž toto spojení termínů je kontradikce v adjektu; skutečná věda morálních fakt nesmi míti na zřeteli žádný praktický cíl; nesmí hodnotiti, o čem jedná, jak to činí tradicionální systémy. Bude to historická věda, jež objasní vznik, jakož i funkci morálních institucí. Při tom se ukáže, že většina těchto institucí má zdroj ve vírách a úkonech, o nichž jsme ztratili dokonce i upomínku a jež se udržují pouhou sociální konservací (tak Durkheim ukázal, že zákaz incestu nemá zdroj v hygienických ani citových důvodech, nýbrž v náboženských pověrách, které lze studovati u některých primitivů. Když poznáme původ mravních institucí a jejich vztah ke struktuře naší společnosti, budeme moci budovati ""l'art moral rationnel"", tj. techniku zlepšení, tj. zpravidelnění společenského života. Tak se positivní morálka sociologická nemůže nikdy státi nebezpečnou mravnímu stavu společnosti, třebas odhalovala neracionální kořeny mravnosti, jednak proto, že morálka jakožto soustava povinnosti je fakt, jemuž není volno se vzpírati, jednak proto, že technika na ní zbudovaná ušetří společnosti krise a uspíší její vývoj. Toto pojetí morálky prý vrací poměru morální teorie a praxe pochopitelnost, ztracenou metamorálkami. Až sociologie dospěje vyššího stupně rozvití, bude možno odklizovati instituce, jež jsou ve sporu s cílem, k němuž směřují; národní hospodářství již často takto ukázalo, jak např. zákaz vývozu obilí a drahých kovů škodí prosperitě státu; tak si bude počínat též racionální mravní technika, jež je ovšem věcí daleké budoucnosti. - Že tento výsledek naprosto není tak průzračný, jak se Lévy-Bruhl domnívá, ukazuje řada polemik, jež vzbudila jeho ""La morale et la Science des Moeurs"" v řadách samých positivistů a některé neshody uvnitř školy sociologické samy. Tak pod vlivem Lévy-Bruhlovým vyrostlý A. Bayet prohlašuje, že povinnost je ""fantasmagorie bez objektivního základu"" , kdežto Durkheim ve své ""atitudě moudrého konservatismu"" jí chce zachovat charakter závaznosti. Tento nesoulad, vyzdvižený v mnohých polemikách , je z nejslabších bodů doktriny: ukazuje, jak záleží na tom, kterak se zachováme ke zjištěným faktům. A co dělat do té doby, než nám věda pomůže? Dosáhne vůbec kdy takového stupně jistoty, aby před úkoly jako je sociální otázka nebo světový mír dovedla více než uhladit detaily? Nepředpokládá možnost praktického užití takového ""art moral rationnel"" již takový společenský stav, v našich poměrech ideální, kde vědci-filosofové dirigují společnost a nematou se komandem společenských vášní? Gustave Belot zvedá proti sociologům argument, že jejich věda činí morální rozhodování zbytečným a zneuznává roli vědomého úsilí o lepší společnost. Positivní morálka se sice vyhýbá prázdným spekulacím, ale nemůže přece přejíti otázku, co je cílem mravního úsilí; Belot dokazuje historicky i věcnou analysou, že jím je společenský život; člověk nemůže žíti jinak, než ve společnosti a tedy také pro společnost. Musí žíti život své doby, znáti její problémy a v objektivním, vědeckém postoji se pokoušeti o jejich řešení. Podobně nechce Fréderic Rauh , aby veškerá positivní morálka byla ztotožněna se sociologickou. Abychom mohli jednat mravně, musíme míti jistotu o mravní kvalitě svého rozhodnutí. K té dospějeme, postavíme-li se napřed k situaci úplně vědecky nezaujatě, najdeme-li si pak poctivě informace, dáme-li se ovlivnit současnými duchovními inspiracemi. Pak z našeho nejupřímnějšího přesvědčení vytryskne mravní jistota, které ovšem jinak nezískáme, než důkladnou prací po četných oklikách a omylech, takže naše jistota je určitě experimentálního charakteru, platí jen pro hic et nunc a při každém dalším analogickém případu je podrobena revisi. - Za sloučení Rauha se sociologickými doktrinami by se přimlouval ve svých ""Lecons de Philosophie"" A. Rey , neprovádí však myšlenku tak, aby bylo patrno, že není vnitřně sporná. III. Francouzská filosofie zažila v letech 1889-1907 filosofickou revoluci Bergsonovu. V ""Essai sur les données immédiates de la conscience"" obhájil svobodu ducha proti umrtvujícímu intelektu, v ""Matiére et Mémoire"" překonal psychofysický paralelismus a v ""Évolution créatrice"" pojal svět jako výtvor ""životního rozběhu"" a organický život jako druhý nápor elánu, osvobozujícího se z područí hmoty. Bylo by tudíž očekávati morální důsledky bergsonismu. Parodi v ""Současné francouzské filosofii” jmenuje jako aplikátory bergsonismu G. Sorela, Jul. Gaultiera, J. Webera, M. Pradines. Jméno Sorelovo je známo; Jaurés jej označil za vlastního teoretika syndikalismu. Revoluce filosofické se snažil využíti pro revoluci sociální. Revoluce - či generální stávka - je mythus, který účinnost má právě ve svém impulsivním, instinktivním, iracionálním charakteru; zdrojem společenské vzpoury je intuice působících sociálních sil. Jako Marxovi pauperisace proletariátu sklání svět k revoluci, tak Sorelovi násilí a nenávist buržoasie stupňuje prudkost dělnického hnutí. Tak bylo bergsonského učení využito - a zneužito - ke kázání převratu a násilí. Také Jean Weber by necouvl před činy, tradicionální morálkou považovanými za hodné zavržení, jež jsou rozumově neoprávněné a ospravedlněny pouze úspěchem. Každá morálka, směřující k universalitě, je zavržena. Na místo ""morálek idejí"" nastoupí ""morálka, či spíše immoralismus fakt"" . Jako teoretický základ toho všeho cituje jedno místo z ""Essai sur les données immédiates (str. 130). Jules Gaultier poznal immoralismus Nietzschův a Bergson naň sotva hluboko působil. Proti ""morální sensibilitě"", filosofii odkázané odbytou theologií, káže obrat k ""sensibilitě spektakulární"", nezaujatému vědeckému a filosofickému pohledu na věčně měnlivou, v jádře nedeterminovanou skutečnost. Maurice Pradines dokazuje, že rozum nemůže dáti cíl akci, neboť akce je svobodná a tvořívá, kdežto rozum determinuje. Akce je kus volně se rozvíjející skutečnosti; svobodně se rozvíjející člověk, který také se svým rozumem a svými náklonnostmi může dělat, co dovede. M. Wilbois v knize ""Devoir et Durée"" slučuje Bergsona s Drukheimem vykládaje, že povinnost, kterou nám ukládá společnost, je růst vlastní svobody v bergsonovském smyslu; these paradoxní, ale bližší pravdě, než se na pohled zdá, obráží jistě aspoň upřímný morální cit intelektuála, žijícího v bohaté duchovní sféře. Že Bergson sám není cizí mravním úlohám doby, ukazuje to, co z kdysi projektované Bergsonem etiky dává tušit mistrův žák Ed. Le Roy v knížce Une Philosophie nouvelle (1907) , jednak samotné texty Bergsonovy . Na prahu války viděl Bergson, že smysl příštího duchovního snažení bude ležeti v duchovědách, jež musí vyrovnati krok s přírodovědami, má-li duch člověkův růsti a vyvíjeti se rovnoběžně s ""tělem lidstva"", celým technickým a industriálním aparátem, který má člověk k dispozici; tázal se, nevzešly-li hrozivé problémy, před nimiž tehdy stálo lidstvo, z disproporce materiální a duchovní kultury. - Etika Bergsonova, je-li možna, rozčarovala by asi moralisující bergsoniany. Resumujíce můžeme říci, že nejsilnější etický pokus je Brunschwicgův. Tím, že svou filosofii založil na protikladu ideálu a vnějšího jsoucna, vyhnul se nebezpečnému problém přechodu od zákona k normě, který tkví v positivistické ideologii, podle níž neexistuje než aktuálně dané, co lze smyslovou zkušeností verifikovati. Ani Parodi, ani Fouilée se tomuto úskalí nevyhnuli. - Jinak se situace etická ani mravní nezdá dosti ujasněnou. Positivistická morálka zůstává slibem a methodou. Odraz mravní situace vzdělané franc. společnosti (převahou literární) podávají nejspíše žáci Bergsonovi. Kritiku této společnosti a jejích ideových základů podávají od let L. Seilliere, Jul. Benda, P. Lasserre aj.",0
66,68,"Recenze na: D. Parodi, Le probleme moral et la pensée contemporaine",1930,"Parodi, Le problème moral et la pensée contemporaine. Paris, Alcan 1921 (2e éd.), 300 p. Mečnikov se ve své knize snaží ukázati, že věda, zejména fyziologie lidského organizmu, postačí k tomu, dáti nám direktivy morálního života, jehož cílem je fyzická harmonie, zajištěné zdraví a nerušená funkce životní (str. 16). Cf. Krejčího definici str. 82 »uvědomování života blaženého« a T. Morale et biologie. A propos du livre de Metchn i k o f f, »Etudes sur la nature humaine«. »blaho-nerušená, poměrně dokonalá funkce životní«. Tato věda tedy dovede člověku zaručit životní štěstí a je tedy naladěna optimisticky, třebas obraz přírody, k němuž se dopracuje, nám ukazoval nikoli harmonii, nýbrž disharmonii přírody. Principy adaptace, dědičnosti a výběru k tomu přímo vedou. Adaptace totiž je dokonalá, eksistuje-li vůbec, jen ve výjimečných případech; taková adaptace orgánů, instinktů a funkcí eksistuje na př. u orchidejí, oplodňovaných hmyzem, u vosy kutilky. Otázka je, jaká je lidská adaptace. Spousta zbytečných orgánů, jako srst, zuby moudrosti, slepé střevo, žaludek a dokonce tlusté střevo se svými bakteriovými koloniemi, jež se stává stále zbytečnějším úpravou pokrmů; poruchy pohlavního pudu, který je tak mocný a tak často neukojitelný, bolestivost aktů plození a rození (sem by bylo možno připojit nervové nemoci, jež psychanalyza ukázala jako závislé na pohlavním pudu); disharmonii pudu sebezáchovy – mladý člověk životem pohrdá, starý se k němu víže, zejména pak strach před smrtí, který nám snad ze všech citů působí nejvíc bolestí. – To všechno jsou známky nedokonalé adaptace. Té neodpomůže náboženství, jež ukájí naši touhu po nesmrtelnosti fikcemi, té neodpomůže filozofický optimizmus, jenž je etikou rezignace, ani pesimizmus, etika záporu vůle k životu, nýbrž jedině biologická věda, která se bude snažit odstranit nemoc a nepříjemné průvodní zjevy stáří, zároveň pak připraví k smrti. Neboť praktické výsledky od nedávné doby jejího skutečně vědeckého pěstování opravňují nejvyší naděje v tomto směru. Mečnikov se především obrací proti stáří. Jeho příčinou (podle M. názorů) je t. zv. fagocytoza, t. j. zjev, že bílé krvinky, jež v mládí slouží ochraně organizmu, ve stáří absorbují ušlechtilé, vývoje schopné tkáně. Důvodem toho je tlusté střevo se svou »nesmírnou mikroskopickou florou«. Tu se otvírá cesta chirurgickému zákroku. Nepříjemné subjektivní příznaky stáří mohou býti odstraněny. Smrt samu M. odstranit nemíní. Je však možno podle něho dojít k tomu, aby instinkt života se proměnil přirozeně v instinkt smrti, jak toho máme doklady v živočišné říši: život jepice. »Úzkostné hledání cíle života je možná jen projev neurčité tendence k přirozené smrti« (Etudes sur la nat. hum., 372). André Lalande v »Disoluci proti Evoluci« projevuje myšlenku, která může býti považována do jisté míry za analogickou. Je to myšlenka, že základní tendence vědomí, projevující se ve vědě, moralitě a náboženství jsou tendence, směřující proti diferenciačním tendencím vitálním. Lalande na tomto základě zbudoval svou etiku. Ovšem je zbabělost, chtít raději smrt než disharmonii a vynaložit celé lidské úsilí na to, abychom nepozorovaně ztratili chuť k životu. Parodiho námitky. Dovede-li medicina bojovat proti nemoci, není tato schopnost bez omezení. Proti velikým faktorům přírody jako klima, povaha půdy atd. bude bez moci. Budeme tu vždy vydáni v pospas změnám. Podobně se jí nepotlačí sociální příčiny fyzického nezdraví. Dále idea dokonalého přizpůsobení inplikuje myšlenku, že takové přizpůsobení má býti, jelikož uskutečněno není v nesmírné většině případů, ne-li ve všech. Není pochopitelno, jak se může vyvinouti instinkt k smrti, aniž organizm byl otřesen ve své funkci. Toto otřesení však ponese s sebou opět nevýhody stáří. Rozvoj intelektuální aktivity maří adaptaci k prostředí, jelikož způsobuje diferenciaci našich přirozených tendencí, třebas nám na druhé straně život usnadňovala. (Venkovan a měšťák!) Také vlastní požadavky inteligence, jež stále sebe samu prohlubuje, hledajíc pro hledání a p. Ideál života, který nám předepíše biolog, podobá se ku podivu životu instinktivnímu, štěstí včelího úlu. Le Dante c, Revue phil., mars et avril 1903, ukazoval, že pro člověka je splnění tohoto ideálu nemožno právě proto, že člověk stále vyvíjí svou inteligenci, jež odpovídá neuzrálým partiím mozku, kdežto instinktivní činosti jedině plně adaptovaným. To by znamenalo, že má-li se cíle dokonalé adaptace dojít vědou, musí napřed věda býti hotova a utvořit si dokonalé umění, jež se vžije a učiní další rozvoj inteligence zbytečným. Individuální štěstí nemůže být jediným lidským cílem též proto, že příroda a společnost nám ukládají úkoly, jimž se nemůžeme vyhnout, zájmy druhu, zájmy budoucnosti na př. Člověk je unášen, nedává si jen sám úkoly. II. Morale et Sociologie. Lévy-Bruhl, La morale et la science des mœurs ukazuje, že jedinou teoretickou morálkou může býti věda o mravech. To, čím se morální příkazy »odůvodňují«, je marná dialektika; je nutno hledat historicky jejich příčiny, jež nebývají sentimentálního nebo racionálního původu, nýbrž pocházejí často z tradic, jichž podstata nám dnes uniká. Každá společnost m á svou morálku, není jí tedy třeba zvlášť tvořit nebo odůvodňovat. Prostudujme ji a společnost a budeme mít prostředky, jak udržovat společnost v normálním stavu, t. j. l’art moral rationnel. Tak budeme tutéž morální realitu jednak žíti, jednak poznávati, ne však se pokoušeti o její zdůvodnění. Jako biologická, tak i sociologická morálka se vyznačuje jistým kvietizmem, který se tu stupňuje k popírání vší mravní iniciativy jedincovy. Kdežto však prvá spatřuje mravní cíl ve stavu individuálního blaha, druhá jej má v zachování daného společenského stavu. Proti tomu lze namítati, že nelze pojmouti vědomé chování, neprovázené pokusem o justifikaci. Jelikož pak sociologie justifikace nepodává, obyčejná morálka nemůže býti sociologií nahrazena. Morálka musí být jednak v nás jako živý cit, jednak proti nám, mimo nás jako zákon. Na př. respekt k lidské bytosti se musí jednak pozitivně cítit, jednak tu musí být vědomí, můj cit a mé chování splňuje jistý příkaz, že je tu harmonie mezi abstraktním požadavkem a konkrétním životem. Durkheim sám morálku pojímá jako souhrn poviností, jichž posloucháme pouze proto, že jsou povinostmi, t. j. pravidly. Žádná škála hodnot, rozdílná od konstatování konkrétních morálních soudů. Žádné rozumové či sentimentální zdůvodnění jich neplatí vědecky. Přesto je nutno si morální příkazy uvědomovat; »la moralité irréfléchie, inconsciente d’elle-même et de ses raison, n’est plus à nos yeux qu’une moralité imparfaite«. Věda nám dovede dát cíle. Především najde-li, která z aktuálních společenských tendencí bude vítězná. (Ale postačí předvídat, abychom chtěli?) Za druhé najde-li, který společenský stav je normální a který nikoli. Zde by postupovala sociologie podobně jako medicina. »Car, pour les sociétés comme pour les individus, la santé est bonne et désirable, la .maladie, au contraire, c’est la chose mauvaise et qui doit être évitée.« Normální pak je, co je nejvšeobecnější. Ale idea normality pro Durkheima jako by měla faktickou a normativní stránku, nespadající v jedno. Je nutno jednak hledat původ takovéto normy a potom ji uznat za užitečnou společnosti, neboť jinak by se nebyla mohla udržeti. Toto teleologické zdůvodnění je zejména nutno v dobách mravní nerovnováhy, v dobách přechodních, kde všeobecnost není již známkou, že pravidlo odpovídá skutečným potřebám společnosti. Tu pak se pojem normálního mění; není to již nejvšeobecnější, nýbrž »fakt se svou příčinou«. Ale ani tato definice nestačí, neboť fakt může se spojit s příčinami novými a tak sankci normálního mu dávají potřeby, jimž odpovídá. Mimo to uznává Durkheim, že stav normální není nikde naprosto realizován; přešel tedy od quid facti ke quid juris. Mimo to nejedná se při dané společnosti jen o udržení normálního stavu. Sociální instituce se vzájemně podmiňují, mají své zvláštní cíle, jež poznávajíce posuzujeme a dospíváme konečně k soudu o společnosti jako celku. Duch svobodného zkoumání bude reklamovati postavení celé společnosti na rozumový základ systému cílů. Tak se společenské krize stávají samy čímsi normálním; lidstvo se jimi staví na stanovisko vždy rozumovější. Ale rozum podle D. není nic individuálního; je to veda, zejména sociologie. Věda racionalitu netvoří, nýbrž přijímá od skutečnosti; říci, že morálka je racionální, znamená, že tvoří systém inteligibilních dat. Tato teorie je proto nesprávná, že nehledí k pořadači funkci rozumu ve zkušenosti. Nejsou pouze vědy fakt, nýbrž také vědy idealizující a konstruující (matematika). Durkheimovo pojímání společnosti není tedy konec konců pouhé stanovisko vnějšího donucování, kterým se člověk musí řídit, ani mínění, že společnost je řídící idea a cíl lidského vývoje, nadaná vlastní vůlí k životu a sugerující nám morální ideje, jež jí jsou nutný, nýbrž morální racionalizm, na sociologickém základě. Společnost, jakožto zdroj civilizace je důvod, proč nutno ji milovat a ctít. V Durkheimově škole lze sledovati též proud filozofické myšlenky, sledující materiální náplň morálního života. Vede k tomu celé stanovisko školy. Projevuje se zřetelně na př. v knize Bougléově, Leçons de sociologie sur l’Evolution des Valeurs, 1922, kde hodnoty traktovány jako objektivní kvality, stálé možnosti individuální satisfakce. Pozitivistické intence Durkheimovy školy reprodukuje nejčistěji Alb. Bazet, který clíce na místo etiky dosadit zcela objektivní etologii zcela prostou jakýchkoli praktických intencí, tedy odříká se i Durkheima i Lévy-Bruhla. III. Moralité et Raison. A propos du livre de M. Belot, Essais de morale positive, et de celui de M. Landry, Principes de morale rationnelle. Pozitivizm těchto myslitelů se projevuje v tom, že nechtějí zdůvodňovat cíle, nýbrž pouze je hledat. Podobně činí Lalande, Rauh a Jules de Gaultier. Lalande ve svém článku »S’ur une fausse exigence de la raison en matière morale« R. M. v 1907 ukazuje, že základ morálky je nutno oddělit od principů morálních právě tak, jako se to nyní činí v logice a v matematice. Základem morálních soudů jsou konkrétní povinosti, kdežto morální principy jsou pokusem vysvětlení těchto morálních fakt, jakožto nejvyší formule, z níž se dedukují. Belot kritizuje sociologizm s jedné, formalizm s druhé strany a tvrdí s Aristotelem, že cíle se nedemonstrují. Nejvyší morální princip, nejvyší povinost, nutno získat indukcí. Ta nám praví, že zájmy společnosti se individuu ukládají jako povinosti. Jak však odtud přejít k normativnímu stanovisku? Bělot mezeru překračuje tím, že se staví na půdu kritického rozumu, který svědomitě hledá obecný cíl lidské vůle. Tím pak, jak Parodi dokazuje, dospívá vlastně k morálnímu racionalizmu a blíží se Kantovi více, než je mu samému příjemno. Parodi s ním souhlasí, že morální příkazy nelze vyvoditi z jejich racionality; kantizm v tomto ohledu nutno opustiti. Racionalita by byla pouhá povinost, neodporovat! si. Přesto srovnávání čiností a sladění jejich principů vede podle P. nutně k moralitě, neboť znamená tvoření osobností. Co pak je plně racionální, je eo ipso morální, co částečně rozumné, podmínečně morální. Tedy vše, co se může státi pravidlem akce, je racionální a morální, předpokládaje, že rozum chce své vlastní uskutečnění. IV. Lamoralité, le bien et les biens, á propos du livre de M. A. Fouillée, La morale des idées forces. Také Fouillée chce svým morálním pokusem zůstati na stanovisku přísně vědeckém, t. j. (podle jeho nazírání) na stanovisku popisu fakt. Co pak mu pomáhá překročiti vzdálenost od faktu k normě, je teorie ideí-sil. Tato teorie tvrdí, že každá idea je zároveň tendencí k uskutečnění; bude-li tedy v duchu idea morality, bude zároveň reální a účiná. Podstatou morality je desinteres; ten pak se vyvíjí z podstaty myšlenky vůbec, jelikož značí interes o předmět a desinteres o já. Vědecká morálka bude »le désintéressement en vue de touš et de tout, le désintéressement en vue de 1’universel«. (Nejsou to dvě různé věci?) Psychologie pak nám ukazuje, jak z tohoto desinteresu vzniká sympatie: abychom mohli pojmouti cizí eksistenci, nutno si ji představit podle sebe, čímž dána možnost afektovanému poměru k věcem. Jelikož tedy mám potřebí poznávat, musím milovat; tím egoizm překonán. Rozvíjet sebe značí stupňovat své vědomí, vůli k vědomí. Směr individuálního rozvoje je vytčen objektivní hierarchií hodnot. Tím (po kritice formalizmu) se stává F. etika materiální etikou hodnot, morálkou libosti a lásky. (Scheler hodně studoval Fouillée, viz počáteční kapitoly Formalizmu.) F. má zajímavou teorii hodnocení, Morale des idées-forces, p. 105, 199 a teorii o roli bolesti v zhodnocení osoby. Formalizm je tu překonán a na místo kategorického imperativu dosazen »le supréme persuasif«: chtíti ideální univerzum lásky, které je největší satisfakcí každé inteligentní vůle. – Přesto je ovšem možno, že mravní ideál neodpovídá ničemu objektivnímu (viz Par. 121); tím spíše nutno se postavit na záslužné mravní stanovisko a na věčnou námitku Ignorabimus odpovědět s důvěrou Sperabismus. Parodi ukazuje, jak pojem ideje-síly nesjednocuje konečně vědecké stanovisko s filozofickým: buď se stavím a limine na stanovisko hodnotící, ideu schválím a k její realizaci přispívám, nebo na stanovisko přísně objektivní, kde se dívám pouze na fakt hodnocení a nepřispívám k němu sám nijak. Je tedy Fouillého morálka v podstatě filozofická, pouze zdánlivě pozitivní. Další výtkou je, že přechod od intelektualizmu k emocionalizmu ruší jasnost doktríny, zejména hierarchie cílů, a přivádí k jakémusi morálnímu intuicionizmu. Konečně by P. rád zachránil imperativní charakter etiky, který Fouillée nahrazuje charakterem přemlouvacím. Tyto a podobné výtky materiální a intuitivní etice může snad vyvrátit fenomenologická etika svým »ordre du coeur«?",0
67,69,Recenze na: Výbor ze spisů T. G. Masaryka,1930,"a) Česká Filosofie, psychologie, sociologie. Výbor ze spisů T. G. Masaryka. Uspořádal univ. prof. Dr, Josef Tvrdý, Ve sbírce Světla, výbor souvislé četby školní (ř. Jan Čeněk), – Praha, Laichter, 1930. Str. 160, 2 podobizny, cena 12 Kč. V jubilejním roce Masarykově vychází první výbor z jeho díla, určený školní potřebě. Tento vděčný úkol má ovšem též mnoho obtíží. Tak lapidárnost Masarykova stylu a heslovítost závěrů působí, že se z něho dá citovat skoro všecko; obtíž je právě najít nejpříznačnější a nejpřístupnější– Dobrý výbor sám pak může být bud esencí celého díla, bud úvodem do něho; kdo ví, jak obyčejně dopadají „úvody*1*, které si kladou za úkol spojení obou úloh, nebude mít mnoho důvěry v možnost takového podniku. Výbor prof. Tvrdého je úvodem do Masarykova myšlení a do jeho osobnosti a je za tímto cílem sestaven velmi rozumně. Stručný úvod, který vedle životopisu obsahuje charakteristiky Masarykových děl a jasné informace o životních situacích, jimiž procházel; zde není nic zbytečného, vše podáno prostě, jasně, živě (hlavní předlohou tu byly Čapkovy rozhovory s Masarykem). Stručná literatura o Masarykovi, kde uvedeny spisy dostupné a přístupné. Poté následuje výběr dvaadvaceti obšírných citátů, příp. kapitol z Masarykových spisů; některé veřejné projevy uvedeny v celku. Nepostupují chronologicky; jsou seřazeny podle problémů á‘ postupují, abych tak řekl, od povrchu k nitru: studium a význam básnických děl, význam vědy pro život, to jsou otázky, o nichž způsobem podobným mohl pojednati i někdo jiný; filosofie malého národa, filosofie– českých dějin, to už je ovšem Masaryk naprosto originální ve své době; ale abychom pronikli hloub k jeho přesvědčení, musíme dojít ke slovanské otázce vůbec, dotknout se problému revoluce, pak poznat, jak z pouhé ideje revoluce se stala skutečnost;-tak se knížka stává stále hlubší a živější, až je čtenář připraven nahlédnout v nejosobnější a nejmučivější problematiku etickou, sociální, náboženskou až k analyse sebevraždy, jedné z nejzákladnějších filosofických kapitol Masarykových. – Zároveň je knížka praktická, obsahuje velký kus konkrétní etiky a vážnější student v ní najde celý životní program. Diskutovat o vhodnosti jednotlivých kapitol vzhledem k celkovému programu zde nelze, to je vždy více nebo méně věcí taktu autora výběru. Oprav a rozšíření by však potřebovala poznámková část knížky (poznámkami je opatřena každá jednotlivá kapitola). Když se v textu vytkne jméno Macaulay (str. 35) a poví se pak bez výkladu, že napsal eseje o Miltonovi, Baconovi a j., když se mezí pracemi Mickiewiczovými uvádí vše možné, ale nikoli Pan Tadeusz (str. 87), dělá to dojem přílišného spěchu. Většina biografických poznámek trpí přílišnou stručností; „největší filosof*, „největší romanopisec” nejsou vysvětlivky, nýbrž neurčité náznaky. Některé charakteristiky, jako na př. Pascalova (str. 39), jsou v rozporu se zněním Pascalových textů. Že by Pascal tvrdil, že mechanické zvykání na náboženství plodí víru, tomu odporuje nejslavnější text Myšlenek, sázka na víru. Některé poznámky ve své stručnosti budou nepoučené mládeži nepochopitelné: na př. o Humovi (str. 39). ,– Tyto drobné nedostatky, jež se ovšem nedotýkají vlastního merita knížky, snadno odstraní druhé vydání, jehož zajisté bude záhy zapotřebí. Jan Patočka,",0
68,70,"Recenze na: J. L. Hromádka, Masaryk",1930,"VĚSTNÍK PEDAGOGICKÝ V Praze dne 24. ledna 1930. Ročník VIII. Náboženské poměry učitelstva a žactva národních škol československých. Em. Čapek. Když jsem psal knihu o reformě středního školství v ČSR. narazil jsem několikráte na závažný sociologický moment, totiž pronikavé změny v náboženském vyznání po převratu. Před dvěma lety napsal jsem o poměrech v národním školství, které nemají analogie v kulturních státech evropských, článek do Učitelských novin (ročník 42.) a do revue Nové Čechy (XI. roč., č. 6.). Avšak od té doby byla publikována Státním úřadem statistickým velmi zajímavá data nová, a zejména údaje velkého pramenného díla Československá statistika sv. 57. obsahují mnoho, na co bych chtěl pedagogickou veřejnost krátce upozorniti. Jak známo, jsou velmi značné rozdíly mezi náboženským vyznáním různých národností v našem státě. Kdežto z Němců, zdejších státních příslušníků, zůstalo průměrně 93’3% římskými katolíky (v zemi Moravskoslezské přes 95%), náleží tomuto vyznání jen 63’8% Maďarů, 63’4% Poláků, 14’3% Rusů. Z národnosti československé bylo r. 1921 římskými katolíky 77’2%, ale jsou také ještě hluboké rozdíly mezi jednotlivými zeměmi: v zemi České 70’9%, v Podkarpatskoruské 71’7%, na Slovensku 76’6%, v zemi Moravskoslezské 89 7%. Evangelíků všech vyznání bylo československé národnosti v Čechách 3’5%, v zemi Moravskoslezské 4%, na Slovensku však 16’8%. I když se omezíme tedy právě jen na národní školy Československého jazyka vyučovacího, na nichž se jeví velké přesuny náboženské, je přirozeno, že bychom mnoho nepořídili s úhrnnými číslicemi, nebot variace jednotlivých zemí jsou tak pronikavé, že papírový průměr vede spíš jen k nedorozuměním a k úsudkům mylným. Srovnáme stručně nyní právě zjištěný stav z 31. října 1927/8 se stavem 31. prosince 1921, kdy po prvé byla zpracována obsáhlá statistika národního školství,*) když krátce před tím provedeno naše první sčítání lidu. Abychom dosáhli lepší přehlednosti, můžeme klidně z tabulek vypustiti školy československé národnosti v Podkarpatské Rusi. Byla tam r. 1921 totiž jen jediná měšťanská škola a 25 obecných (ludových) škol československých, až na 3 vesměs jednotřídní. Nyní je tam 1 měšťanská škola se 13 třídami a 16 učiteli, pak 85 škol ludových se 139 třídami, 6150 žáky a 139 učiteli. Z nich je 59 jednotřídek. Učitelé všech těchto škol v Podkarpatské Rusi pocházejí skoro vesměs (až na 28) z českých zemí.1) Po této redukci můžeme si sestaviti názorné ženských požadavků. Není však potřebí tak důkladného odnaturalisování, jaké provádí Hromádka. Víra, jak ji pojímá, je vlastně objektivovaný kategorický imperativ, vědomí absolutní odpovědnosti, které ví o svém božském původu. Ale k podstatě víry nepatří vědomí, že je způsobena samým Bohem; taková víra by se totiž změnila v evidentní přesvědčení o své pravdě; je ostatně více než pochybno, je-li možno rozborem jakéhokoli zážitku dospět k vědomí o jeho příčině. Domnívám se, že obsah víry je konkrétnější a prostší: Bůh všecko dobře řídí. To je živé slovo víry, které odpovídá bolestnému mravnímu úsilí lidskému a je jeho nejvyšší odměnou. Není to však Deus ex machina, řešící z věnčí všecky lidské problémy. Je to jedna z funkcí lidských, o nic více a o nic méně v rukou božích nežli všecko ostatní. – Pokud není jasno o předpokladech, pokud není ukázáno, jak in concreto theologie řeší lidské základní problémy, je ovšem Hromádkova kritika a jeho domyšlení Masaryka na mrtvém bode. Jinak má kniha zásluhu, že usiluje o důkladnost a co možná nejúplnější rozbor Masarykova zjevu (kapitoly: Osobnost, Filosof, Křesťan, Evropan, Čech, Odkaz). Už ukázati, jak těžká je to práce a jaké důkladné přípravy vyžaduje, je zásluha. Hromádkova kniha ovšem není definitivní, zhodnotit všecky Masarykovy filosofické motivy zůstane jistě vyhrazeno filosofu-odborníku, ale je hlubší nežli předchozí práce. Občasná retoričnost a trochu nadměrné sebevědomí je na závadu působivosti knihy, nutno ii však odpustit jedinému našemu obšírnějšímu rozboru Masaryka. J. Patočka. * Československá statistika svazek 6., (stránek 99 4- 550) vyšel r. 1923, svazek 57. věnovaný také ostatním druhům škol vyjde nyní. **) Podle náboženství bylo ze žactva československé školy měštanské v Podkarpatské Rusi 207 římskokat., 200 israelského vyznání, — z učitelstva 8 řlmskokat. a 8 bez --------------- ------------------------------------------------------------ --------------- ------------------------------------------------------------",0
69,71,"Recenze na: F. Engels, Ludwig Feuerbach a konec klasické německé filosofie",1930,"Friedrich Engels, Ludwig Feuerbach a konec klasické německé íilosofie. Přeložil, předmluvu napsal a poznámkami opatřil Jaroslav Šimsa. Nákl. R. Rejmana. Praha 1930. Str. 92, cena Kč 12'—. Tento překlad bystrého a působivého spisku Engelsova, jimž se vypořádával jak s klasickou filosofií německou, vrcholící Stegelem, tak se současnými proudy filosofickými, hlásajícími návrat ke Kantovi, má dyojí cenu: jednak odhaluje filosofické kořeny marxismu způsobem jasným a upřímným a je tak vhodným ukazatelem toho, v čem je marxismus dnes překonáván; jednak rozhojňuje přístupným, dobře upraveným a komentovaným spiskem naší dosud chudou socialistickou literaturu. Dobrým vodítkem čtenáři je předmluva překladatelova, jednající o významu Feuerbachově v moderním myšlení. — Ke knížce připojeny Marxovy aforismy o Feuerbachovi z roku 1845, z nichž některé mohou platit za résumé celého spisku. Knížka by měla býti čtena všemi, kdo jdouce ve stopách Masarykových usilují o překonání marxismu, zejména českými učiteli. J. Patočka.",0
70,72,"Recenze na: W. James, Druhy náboženské zkušenosti",1930,"William James: Druhy náboženské zkušenosti, přel. Jos. HrůŠa. Sbírka Výhledy (red. prof. Mlathesius a Kozák), Melantrich 1930. Str. 323, cena Kč 35*brož. Tak se našemu publiku dostává konečně do rukou jedna z nejvýznačnějších knih Jamesových, stará již více než čtvrtstoletí (originál je z r. 1902). Co měla vykonat ve světě vědeckém, už jc jistě vykonáno; povzbudila onu dlouhou řadu sympatických psycholožekých zkoumání o význačných náboženských zjevech, budila z náboženské lhosteinosti. zpřítomnila staré, vždy znovu zapomínané slovo básníkovo, že je spousta věcí ve světě, o nichž školská moudrost nemá ponětí. Když k nám dnes přichází, není to jistě proto, aby otvírala obzory, nýbrž spíše pro posílení našeho vnitřního života, který má tolik zapotřebí prohloubení; nemá u nás působit tolik jako kniha ‚ vědecká, nýbrž »píše jako sbírka lidských dokumentů nanejvýš dojemných, pořízená člověkem sympatisujícím a sympatickým. Filosofioké stanovisko Jamesovo proniká v této knize k nejpevnějšímu, nejpositivnějšímu, co podal a značí jeho nejvyšší pokrok; „Pluralistické universum” jsou již jen konsekvence. Znamenalo to z bezprostřední, čisté a osobní zkušenosti učinit základní východisko pravdy. Pravda je identická se životem ne tak, že by se život musil znásilňovat, aby ji absorboval, ale tak, že je pravda v samém srdci jeho úzkostí a zápasů. S tohoto stanoviska náboženská zkušenost má pro člověka největší cenu, k níž se technické vymoženosti vědy nepřiblíží; je nejintimnější, nejživější, nejcelkovější. Proto má také největší stupeň objektivnosti a všem ostatním našim zkušenostem, psychologické i fysikální, dává teprve smysl. – Jak patrno, je tendence Jamesova hlavně obranná a pochybuji, že by se pragmatismus mohl dostati přes své bojovné stanovisko. Přesto je nějaké další, nové stanovisko nutno, neboť náboženství, filosofie, metafysika jsou kontemplativní akty, které mají svou vlastní oblast mimo biologickou základnu životní. James odvážně a správně věří v účinky duchovního světa na hmotný; ale duchovní svět se nevyčerpává těmito účinky. Právě proto, že James, Bergson a jejich současníci tolik zdůraznili rolí ducha vesvětě, nemohli jíti výš. Aby se to povedlo, k tomu je nutno jejich noetické principy samotné znovu revidovat. Kniha má být čtena každým vzdělaným člověkem; najde v ní poutavou četbu, poučení, životní moudrost a opatrnost Jamesovu, která působí dojemně čistě. Jak známo ze souhlasných svědectví (na př. Boutroux v nekrologu Revue de Métaphysique) byl James pravý opak pouhého utilisty, kterého v něm chtěli vidět někteří, zvláště němečtí odpůrci pragmatismu (filosofie dokážu). Škoda, že český překlad nebyl opatřen aspoň biografickou notickou a výkladem Jamesovy osobnosti a myšlení. Falešné názory, které se u nás mnohdy šíří o pragmatismu jako pouhé doktríně životního úspěchu, potřebují vyvrácení za každým krokem. Základem aspoň Jamesova názoru není úspěch, nýbrž přesvědčení o dobrotě a lásce v každé bytosti, které tvoří poslední duo vší existence. Jan Patočka,",0
71,73,"Recenze na: J. B. Kozák, Ježíš ve víře a skepsi",1930,"Jan B. Kozák: Ježíš ve víře a skepsi, Melantrich 1929. Ve sbírce Výhledy (řídí Vilém Mathèsius a J. B. Kozák) sv. 1. Str. 210, cena brož. Kč 25’-. V letech popřevratových silně ožily teologické problémy, zejména v našem protestantském táboře. Značnou měrou zasáhly půdu filosofickou, což se všech stran není stejně vítáno; teologický problém (ve filosofickém smyslu slova) je z nejsložitějších a historicky nejzkalenějšich. Proí. Kozák od počátku své filosofické dráhy snažil se právě o jasno v těchto otázkách. „Essay o vědě a víře” (1924) formuloval jeho stanovisko – teismus jako vědecká hypotesa. V přítomné knize zdůrazňuje své právo pokládat se za křesťana. Stojí tu proti staré orthodoxii i nové Barthovské teologii, u nás representované Křesťanskou řevni. Je tedy tato kniha čin odvahy, svědčící o tom, že autoru leží vyjasnění náboženského problému životně na srdci. Název nevystihuje zcela přesně obsah knihy: za ten bylo užito modifikovaného názvu první kapitoly: „Ježíš ve víře a skepsi naší doby”. Další oddíly jsou:..Fikce návratu k prvokřesťanství”,..By! Ježíš sociálním revolucionářem?”,..Křesťanství, student, dělník”, „Křesťan a stát”...Heidentum, Christentum, Judentum”...Romány, filmy a světci”. Obírají se dílem otázkami čistě časovými, dílem takovými, jež vedle aktuálního mají význam filosofický. V těchto leží těžiště knihy. První kapitola probírá novější cizí i naší literaturu o Ježíšovi a ukazuje, jak většina historicko-psychologického výkladu Ježíšovy osoby má nevědecký charakter, jsouc diktována mimo náboženskými zájmy a tendencemi interpretovými. Správná je cesta německé liberální teologické školy, jež historie kým zkoumáním odstraňuje strusky mravně-náboženského jádra křesťanství. Ježíš přestává být Bohem, stává se božím člověkem, v němž k nám sice boží slovo mluví, ale k němuž máme přece právo kritiky. Přitom protestuje autor rozhodně proti tomu, aby jeho náboženství bylo pokládáno za čiré rozumářství. K Bohu je nutno mít osobní poměr. Bez něho náboženství neexistuje. V druhé kapitole vykládá autor, jak některé pojmy teologické (Duch, svátost, život věčný. Trojice) souvisejí s populárními názory helenistickými, pro nás vsak mají význam nový, často věcně nebo mravně nemožný. Další oddíl ukazuje, že Ježíš byl více. než pouze sociální revolucionář: radikální přehodnotitel, který nás učí..království boží” vážiti nad tento svět. Kapitola o křesťanství, studentu a dělníku, přednáška z křesťanské konference Ymky, jež měla programem poměr křesťanův k sociálním otázkám, správně zdůrazňuje, že má-li tento program míti smysl, musí napřed „křesťanství” existovat jako fakt. Kapitola o křesťanství a státu ujišťuje, že poměr křesťanů ke státu má býti kritická láska, která ustupuje hodnotě vyšší, když přijde její doba. Zbytek jsou referáty a rozbory knih a filmů. Obsah je tedy velmi pestrý a velmi zajímavý. Prof. Kozák má pro tento problém neocenitelné přednosti teologické erudice, intelektuální poctivosti a osobního zaujetí pro věc. Kniha je vítána v době, kdy každý vzdělanec a především každý vychovatel mládeže má touhu poučiti se o těchto otázkách a vděčně přijímá oporu silného názoru. Uvedený problém, jako konečně všecky problémy tohoto druhu, dal by se ovšem řešiti i cestou jinou. Filosof hledá podstatu náboženství. Odpovídá se mu, že je v jistých zkušenostech a jistých soudech o nich. Od té doby ustupují do pozadí otázky, byl-li Kristus Bohem, jak žil, ba dokonce zda žil, předmětem jeho zájmu bude Ježíš jako zdroj náboženského života. Zde vytěží příspěvek k otázce, co je Bůh pro člověka. Když pak se pokusí konfrontovat své výsledky s jinými náboženskými centry, když podnikne revisi pojmu Boha v dějinách myšlení a bude se snažit, třeba rozborem výkladu v moderních duchovědách, o zachycení procesu ducha vůbec, bude se rozum cítit na cestě k definitivnímu řešení, což, jak známo, rozumu velmi často postačí. – Profesor Kozák si postavil úkol více než filosofický, neboť mu záleží příliš na reálním, jeho Ježíšovi, kdežto filosofie nemůže než směřovat k jistotám o možnostech, Jan Patočka.",0
72,74,Encyklopedická hesla,1930,,0
73,75,Pojem evidence a jeho význam pro noetiku,1931,"POJEM EVIDENCE A JEHO VÝZNAM PRO NOETIKU Část I. (systematická) 3 1. Problém evidence 3 2. Vynalézání a systematizace 5 3. Vynalézání nepostačí lidskému duchu. Je potřebí jasného základu pro tuto jeho činnost 13 4. Náčrt evidentních struktur našeho světa 18 5. Bytí ideální a bytí reální 29 6. Podrobnější rozbor některých evidencí a pokus o vyvrácení některých námitek 30 A. Stará a nová logika 31 B. Smysl základních zákonů logických 34 C. Otázka subalternace, částečné konverze a modů 38 D. Evidence matematických principů 40 E. Předměty vnějšího a vnitřního vnímání 43 Část II. (historická) 51 I. Racionální geneze 52 II. Empirická geneze 60 III. Meyersonovo chápání vědeckého výkladu 70 IV. Pojetí evidence u Edmunda Husserla 73 Použitá díla 85 Část I. (systematická) 1. Problém evidence Poznávání je myšlení (pojaté v širokém smyslu cogitatio, pokud se liší od praxe), opřené o důvody. Důvod je myšlenka (cogitatum), z níž lze jinou myšlenku (odůvodněné, konsekvenci) vyvodit, to jest spojit je spolu tak, že odůvodněné teprve existencí důvodu vytvoří jistý „celek smyslu“, teprve důvodem se stane „zřetelným“, případně (to ovšem závisí na kvalitě důvodu sama) „pravdivým“. Odůvodňování je tak hledání celku smyslu a lze v něm rozeznávat dvojí směr: k důvodům vždy jasnějším a základnějším a k stále pokračujícímu rozvíjení konsekvencí. Poznávání je tudíž tvoření myšlenkového celku a idea tohoto celku je pravda. Toto předběžné, zde ještě nenaplněné ohraničení je určeno k tomu, aby bylo východiskem naší problematiky, objasnění předchozích tezí je vlastně cílem této práce. Pravda se od nejstarších dob definuje ve vztahu k jsoucnu. Prastará ontologie, jež určovala dlouho teorii pravdy, oddělovala jsoucno jakožto absolutní od poznávajícího subjektu, který k němu vstupuje teprve následně v jistý kauzální vztah. Je jasno, že za těchto okolností adaequatio intellectus et rei je čirý mýtus. Celé novodobé myšlení směřuje k opravě této ontologie. Neboť má li teorie pravdy mít smysl, je nutno se o ní přesvědčit, nutno ji začlenit v řetěz důvodů; bez toho by se vznášela bez jakékoliv spojitosti v naší duchovní atmosféře a místo toho, aby podávala, jak na to pretenduje, důvod důvodů, rušila by celek poznání jako nevhodný deus ex machina. Ale přesvědčit se, odůvodnit absolutním, mně nepřístupným jsoucnem nelze. Za důvod by mohlo sloužit pouze jsoucno, jež by se samo zjevilo, dalo poznat. Tedy adekvace by byla tam, kde by se jsoucno zjevovalo ve své podstatě. Toto objevování jsoucna pro mne je evidence. A jsoucno pro mne může být jenom, jak a pokud se mi zjevuje. Tak ze jsoucna vnějšího se neodvratně stává jsoucno „vnitřní“; smysl existence jsoucna se kryje s bytím pro mne. Život od počátku do konce je řada existencí pro mne a pokud je poznáváním, musí mířit na jejich celek; subjektivací jsoucna se tudíž pravda stává nutně tím, co v prvním odstavci naznačeno, totiž ideou myšlenkového celku. Úkolem nauky o evidenci je tudíž vyjasnění prožívaného sama, to jest jeho zvrstvení podle důvodů. Neznamená rozřešení této otázky najít znova pro filosofii ztracený smysl? Neznamená to zároveň rozřešit její věčný problém, otázku jsoucna, či aspoň najít cestu k jeho řešení? Psát dějiny moderní filosofie znamenalo by vlastně zkoumat různé způsoby, jak se tento problém řešil. Vzniká přesvědčení, že velké moderní systémy jsou pokusy o pochopení pravého smyslu evidence. Filosofii lze chápat jen jako pokus o prohloubení života tj. o ujasnění toho, co implicite v sobě stále nese, a tím chce filosofie život, rozběhlý po divergentních okrscích jsoucna, opět sjednotit ( vrátit mu vědomí jeho jednoty. Jde tedy o definitivní účtování ducha s sebou samým: v tom je podstata filosofie.1) Naznačit tento program, ovšem pouze v hlavních rysech, je cílem této práce. Evidence, kterými se zabývá, jsou teoretické, otázky evidencí praktických a estetických nejsou dotčeny. Vycházíme od hledání pravdy, ukazujeme evidentní poznání jako podmínku, která tomuto hledání jediná je s to dát jednotný smysl, pak rýsujeme jednotlivé ideje evidentní, načež je podrobněji probíráme a pokoušíme se o rozbor daných i možných námitek. Následující výhled historický má podporovat naše mínění, že spějeme k filosofii evidence a podat důvod toho, že dosud zůstala neuskutečněna. Celek práce nastupuje snad jednu z možných cest k filosofii evidentně podložené, jejíž nejdokonalejší dosavadní uskutečnění podal Edmund Husserl. 2. Vynalézání a systematizace Jak již řečeno, jde při ideji pravdivého poznání jednak o zjevování, jednak o celek v něm, čili o zjevování celku. Ucelenost je charakteristika poznatku. Příklad to znázorní. Věta euklidovské geometrie „součet úhlů v trojúhelníce je roven 180˚“ je celek smyslu. Co však ji činí tímto celkem? Pokud neznám její důvod, základ (Grund), je celek soudem nedefinitivním, je to konglomerát pojmů, jichž jednota je pro mne pouze naznačena, a teprve když si ujasním poučky o rovnoběžkách proťatých příčkou, zapadnou v sebe subjekt i predikát, ale též důsledek se určitě spojí se svými důvody. Celek dříve pouze naznačený stal se zjevným. Celá invence ve své podstatě není nic jiného nežli zkoušení na nové celky. Invence je rozvrhování pravdy. Tvoření celků ovšem není privilegium pouhého abstraktního myšlení, nýbrž je též ve spolupráci myšlení s názorem, jak se to jeví například ve vnímání, při interpretaci takzvaných útvarů (Gestalten), v některých iluzích (srv. např. iluzi Sinstedenovu, o níž pojednává Helmholtz v Optice2) a která pozůstává v tom, že vidíme li temnou siluetu větrníka ze tří čtvrtí, pozorujeme, že se točí vlevo či vpravo podle toho, které rameno si vybéřeme jako bližší). „Celek smyslu“ znamená, že konstituce světa se děje v etapách, z nichž každá je důvodem následující. Z definice důvodu, jak byla předem udána, vyplývá, že odůvodněné nemusí být v důvodu bezezbytku obsaženo, důvod je jen nezbytná podmínka jeho vlastní existence. Některé celky jsou v každém životě lidském dány, jiné musí být hledány. Hledání celků co nejpevnějších je věda. Vědecký proces dělá dojem, že věda začasté rozkládá zdánlivé celky a spojuje, co se zprvu zdá nepříbuzné. Celek není tedy ve vědě dán, nýbrž uložen; primárně neexistuje věda, nýbrž vědy, jejich přirozený systém přichází až po objevech širokých souvislostí mezi zjevy dosud nezávislými. Ostatně vědecké celky, které se zdávaly jednotou, se opět často tříští, aby uprázdnily místo pro novou syntézu. To platí pro všechny vědy, i pro matematiku. Tak píše Brunschvicg: „Od Descarta po Augusta Comta filosof, zdá se, stojí na matematice, totiž na vědě, jejíž předmět a metodu všeobecně definoval a jejíž různé složky vyjmenoval a priori. Naproti tomu dnes se zdá, že napřed jsou matematiky (les mathématiques), totiž řada nauk založených na pojmech partikulárních, přesně od sebe oddělených a logicky přísně sepjatých.“3) Pak prý teprve mezi těmito nezávislými disciplínami nastává kontakt, výměna metod, odtud povstávají nové problémy a nová řešení, přivádějící k vyšší jednotě. Brunschvicg se tu dovolává autority Felixe Kleina.4) Pochopitelně odbývá se týž proces v ostatních vědách ještě daleko nápadněji. Značí to, že by celek v procesu vědeckého poznávání byl vystaven náhodě? A s vědeckým poznáním snad že by nám smysl poznávání vůbec navždy unikal? Jistě je budoucnost vědeckého postupu věcí nadmíru těžko předvídatelnou; nejpovolanější a nejinteligentnější myslitelé se mýlili, když tu chtěli předpisovat cestu. Naopak neměl by celý ten proces smyslu, kdybychom zpředu mohli vědět, kam dospěje a jak. Ale snad má přece nějaké imanentní principy, které mu dodávají aspoň dynamické jednoty. Vědci sami tušili častokrát jakousi ucelenou zákonnost, účelnost vědeckého zkoumání; tak matematik Hermite zdůrazňuje v korespondenci se Stieltjesem,5) že úsilí geometrů bez jejich výslovného vědomí směřuje k odkrývání reality a snaží se historicky dokázat, že analytický objev se děje právě v okamžiku, kdy je ho potřebí k fyzikálním pokrokům. Jistě to není zcela správné (matematické objevy se často dějí naopak pod vlivem přírodovědeckých idejí), ale je v tom doklad pocitu a zároveň požadavku ucelenosti vědecké práce. Ale doložit lze ještě více: vědecký pracovník mívá předvědění toho, kam jeho myšlenka půjde, temné, ale tím ne méně reální. V jiném řádu Pascal vyjádřil princip předvědění slovy: „tu ne me chercherais pas si tu ne m´avais déjà trouvé“.6) Předvědění znamená podřaděnost detailů celku, podrobného bádání základním zřetelům metodickým, ale i věcným; první rozvrh předmětnosti, který se pozvolna vyjasňuje. Předvědění nutno popsat z hloubky, od samých počátků intelektuálního života. Kdo bude vědcem či filosofem, nepřichází ke své tvorbě náhodně. Ještě nezplna vědoma vlastního cíle a smyslu, hledá myšlenka přirozenou cestu svého rozpětí; první určitější rozvrh její bývá v životě rozhodujícím zážitkem. Tak např. Maine de Biran vypráví, že již v dětství se podivoval citu své existence. „Instinktivně jaksi“ měl sklon prohlížet vlastní nitro, aby poznal, jak může žít a být „já“.7) Jakobiho záhy ovládla zvláštní intuice věčnosti (v 8 či 9 letech), o které praví: „byla to zvláštní, na náboženských pojmech zcela nezávislá představa nekonečného trvání, kterou jsem rázem poznával a která mne uchvacovala s takovou silou při mých myšlenkách o věčnosti a parte ante, že jsem hlasitě křičel, vyskakoval a upadal v jakési bezvědomí...“8) Není neoprávněno v tomto zážitku, jehož se Jakobi nezbyl po celý život, hledat zdroj i základní rysy Jakobiho přemýšlení. ( První etapa skutečného života intelektuálního je tak nárys úlohy, za kterou se půjde; vokace je často neodolatelná, hle, jak fatálně šli za ní v nejrannějším věku Pascal, Huyghens, J. Bertrand;9) předmět se tenkrát ukazuje v dálce jako cosi k sobě zvoucího, cosi na obzoru. Nic nemůže vyjádřit tuto etapu přiléhavěji, než slova Dostojevského: „bývají minuty, kdy všecky rozumové a duševní síly, bolestně se napínajíce, zapálí se náhle jasným plamenem vědomí, a v tu chvíli se otřesené duši něco prorockého zdá“. „Tenkrát,“ praví Dostojevský, „chce se úžasně žít; srdce prosí o budoucnost se všemi jejími tajemstvími, ale i bouřemi a přívaly“10) ( život našel svůj cíl v objektu, úžasně lákajícím. Není snad tato etapa vždy nutná v téže uchvacující formě; ale ukazuje nám snad nejdokonaleji moment nutný v celkovém zjevu, totiž vědomí, že máme svůj cíl v objektu, že s ním vstupujeme ve vztah životu ( s jeho neustálou cílesměrností ( přiměřený. Objekt poznání není v tomto ohledu něco nezávisle jsoucího a mně nepřístupného. Je to naopak něco k subjektu náležejícího v tom smyslu, že subjekt pociťuje jeho absenci jako defekt v sobě samém. Tu pak vzniká úloha poznávání, charakterizovaná praktickou nutností subjektu přejít od pouhé neurčité formy předmětu k určitějším [formám] a v tomto procesu též k plnější seberealizaci. Tím není řečeno ani, že každé tušení je předvěděním, ani že bychom v historicky dochovaných památkách překonaného myšlení měli v originálu toto předvědění v nižším stupni. Ve filosofických a vědeckých systémech je nemáme v čistém stavu, nýbrž již zužitkováno v akci interpretace daného. Bergson11) učí rozeznávat mezi inspirací filosofickou a jejím zklamávajícím výrazem ( jen v prvé je možno najít sám originál předvědění. Právě proto se sám proces vědeckého myšlení prodírá tak těžko k jasu vědomí. Vědec si často sám nerozumí, ba, někteří novější teoretikové vědy dokazují, že nikoli skutečné pochopení procesu vlastní práce, nýbrž zřetele zcela vnější určují často názory vědcovy na její podstatu. Tak například podle Meyersona12) svádí tu pozitivismus, podávající o podstatě vědy a smyslu vědecké práce formule prosté a jasné a lichotě samolibosti vědcově, neboť tento se ovšem vidí rád nezávislým na pohnutkách ležících mimo bezprostřední sféru jeho práce. Jak se liší předvědění od obyčejného tušení? Tušení je cit pouhých možností, předvědění cit skutečnosti. Když na základě nějakých indikací předpokládáme, že jistou nepříjemnost způsobila ta a ta osoba, je naše stanovisko tušení. Ani jiné možnosti nejsou vyloučeny. Hypotetičnost tu je obsažena v samém způsobu, jak o věci uvažujeme. Lze však do identické kategorie zařadit „tušení“ Gaussovo,13) pro něž neměl přesných důkazů a které teprve později bylo plně potvrzeno, že pátý postulát je nepřevodný na ostatek euklidovských principů, nebo jeho předvídání dlouho před Abelovým průkazem, že existuje nekonečná řada čísel transcendentních?14) Zvláště překvapivé doklady takových nadmíru silných vnucujících se tuch podává stará ionská filosofie; její odvaha není pouhou odvahou fantastiky, která nezavazuje; kráčí jako vedena jistým instinktem všude tam, kde jde o vytušení světové harmonie a symfonie.15) Ještě Koperníkovi dodávala pythagorejská mínění odvahy, aby pronesl své vlastní, a je vidět jak z listu Pavlu III, tak ze samotného díla De revolutionibus (I, 5),16) s jakou péčí shledával u Cicerona a Plutarcha každou zmínku o pythagorejcích, opustivších názor o nehybnosti země. Proč dále nazýváme je předvěděním a nikoliv věděním? Předvědění je sumární, temné, mnohdy nevýslovné tak, že se zdává dokonce prázdným; nadšený Bruno např. může připadat schematickým a vágním, protože myšlenku nekonečnosti světa, která jej proniká, nedovede podepřít a rozpřádat vědeckou přípravou ( ač o něm mohl právě Riehl říci, že u něho jediného v celé nové době dala čistá fantazie svým rozletem pozitivní výsledky ( a přece pouze ten, kdo si neváží prožití myšlenky celou duší, může pokládat za méněcenný ten ideový dojem, tak intenzívní, že si sám postačoval, že v době, kdy moderní vědy téměř ještě nebylo, se mohl uzavřít v sobě a stát se základem nového životního názoru. Na Brunovi právě je patrna právě přesvědčující síla některých předvědění, je patrno, že nebývá vždycky, jak se domnívá kupříkladu Picard17) konjekturální, hypotetické. Bruno má něco z oné filosofické intuice, o níž Bergson praví, že má v sobě samé zdroj jistoty, na níž měří současná mínění i dedukce z vlastních principů filosofových. Ovšem zde u něho máme již ten bod předvědění, kdy vlastně již přechází ve vědění; ve skutečnosti má předvědění celou stupnici, po které se ubírá od toho, co je mi dáno, k obsáhlejšímu celku a od tohoto celku k verifikaci; od pociťované neucelenosti vědění k ideální jednotě a nazpět k ucelenějšímu vědění. Tak to potvrzují ti, kdo se zabývají psychologií a dějinami invence. Uvedeme několik dokladů a citátů ze zmíněné knihy Picardovy: „ve formě jasnější či temnější, vágnější či určitější, inspirace (tj. předvědění) se objevuje vždycky na počátku výzkumu, toť vskutku ona, jež klade problém, neboť umět klást jisté problémy a vědět též, jak je třeba je klást, znamená být inspirován“.18) Hle, jak si počíná Pasteur studující nákazu bource morušového: celé své úsilí soustředí od počátku k jedinému bodu snadno verifikovatelnému, totiž k přítomnosti organických tělísek u nakažených živočichů. Picard se táže dále, není li zdrojem dlouhých zkoumání Darwinových intuice, idea, že musila být filiace druhů a odtud vyrostla prý touha, nalézt jejich mechanismus. Předvědění není tedy příznak toho, že bychom měli celek dříve, než jasné důvody, to by byla kontradikce v adjektu; znamená jen, že před objevem je tu již určité vědomí směru, jímž se bude duch ubírat, že duch ví o pevné půdě dříve, než je s to se jí zmocnit. Základní bod invence je veliká neformulovatelná jistota, která není ani jistotou hotového výsledku, jako spíše jistotou „in hoc signo vinces“;19) tato jistota často rapidně klesá s konkretizací myšlenky, objevitel nedovede pak vytěžit její obsah. E. le Roy praví ve studii o logice vynalézání: „il y a un pressentiment de la vérité antérieur à sa possession claire [...] c’est même dans ces régions de crépuscule et de rêve que naît la certitude et s’opère la verification“.20) Plný jas, tvrdí le Roy, přijde až později; v tomto období je vynalézání žito, nikoli ještě sdíleno, mluveno. Dokonce reflexe by tu, podle mínění autorova, všecko pokazila. Vyšší, nová jednota nepozorovaně přitahuje, takže opouštěje dosavadní jistoty pouští se vynálezce do temnot, jež po náhlém rozbřesknutí se zvolna vyjasňují a ukazují novou zemi. V tomto procesu nemůže vynálezce nasadit duchu chránítka, aby se upíral jedním směrem; jeho myšlení se musí podobat spíše magnetickému pólu, který k sobě orientuje celou rozmanitost jeho duchovního světa, který dovede i v nejodlehlejším najít, co mu třeba. „Les idées de l’inventeur doivent ressembler aux monades leibniziennes; chacune doit être un point de vue sur toutes les autres“ praví le Roy v citovaném článku.21) To znamená, že vynálezci se konečně celý svět redukuje na bod, z něhož prýští jistota; netvoří sám, nýbrž jda po její stopě nechává v sobě vzniknout myšlenku. A tam v té jistotě předvědění, jež přesahuje každé možné sdělení, je ten společný smysl všech vědeckých směrnic, totiž vědomí styku se skutečností a pozvolného postupu do ní, vědomí, že tato skutečnost jest dříve, než poznáváme, a že je principiálně možno se jí přiblížit. Vynálezci nejde o přílepek k nakupené hromadě lidského vědění, o příspěvek k sbírce zajímavých výroků; i takový myslitel se sklonem k skepsi, jako Pierre Duhem, napsal v jednom z dopisů Akademii věd: „bylo by nesmyslno pracovat na pokroku fyzikální teorie, kdyby tato teorie nebyla vždy určitějším a přesnějším odleskem metafyziky.“22) A náš Rádl řekl kdysi, že všichni vědečtí pracovníci různých směrů mají touž pravdu, která však není ani v jejich spisech, ani v experimentech atd., nýbrž v tom, co je k jejich pracím a spisům vedlo. V tomto smyslu možno přisvědčiti k Pascalově „connaissance par le cœur“,23) kterou tento pojímá jako spontánní rozvíjení pravdy v nás a přec jen nikoli subjektivně. Claude Bernard vyjádřil smysl i pohnutku vědecké práce zcela v tomto duchu: „on peut dire... que nous avons dans l’esprit l’intuition des lois de la nature“.24) Za vynálezcem vzápětí však přichází logik se svými požadavky. Kde vynálezcův génius probíhá jenom spěšným rozmachem, chce mít plné světlo, co možná úplný majetek celého procesu pravdy. Nechce temnot, které vědec nemůže vyloučit a upíná se cele k hotovému pořádku v tom, co úsilí vědcovo vyneslo na povrch. Idea řádu, celku, v němž každý článek je nutný, stává se odtud hlavní ideou logikovou. Poučení, které proň vyplývá z vědy, je, že svět musí být spořádán podle principů. Vynálezce chce stále nové světy; logický systematik spíše řád, který pozoruje v objeveném. Poukazuje k tomu, že jen vyšší, úplnější celek může platit za skutečný výboj. Tím dochází k stále obnovovanému sporu mezi starými a novátory, který je poután k samé podstatě lidského ducha ( a přece obojí pracují na témže díle, táž jednota jim tane na mysli. Jenže vynálezce má ostřejší pocit neskonalosti úlohy, která před ním stojí; láká jej nezbadané; chce se mu sám přizpůsobit. „Posséder l’esprit d’invention“ ( říká le Roy v citovaném článku ( „consiste en fin de compte en ceci: croire à l’évolution de l’évidence et à la plasticité de la raison.“25) Proti tomu systematik chce pevné principy, totéž světlo na začátku jako na konci práce, klade požadavek konečného počtu jednoduchých principů a jednotnosti v konstrukci. Znázorněme rozdíl mezi vynálezcem a systematikem konkrétně na poměru Galilei ( Descartes. První ( geniální objevitel; nepřemýšlí o principech odděleně od konkrétních problémů, které si klade, ale činem chce objasnit svůj nový ideál poznání.26) Objevuje zákony volného pádu; dokazuje Koperníkovu soustavu ( objevuje měsíce Jupiterovy a fáze planet. Metodicky první chápe dokonale význam matematiky pro přírodovědu, ví, že objektem přírodovědy je pouze to, co je přístupno kvantitativnímu určování, rozum (proti scholastice a renesančním naukám) chápe jako každé nutné poznávání, tvrdí, že v geometrii a aritmetice je naše poznání božskému v objektivní jistotě rovno, jeho metoda rezolutivní a kompozitivní anticipuje 2. a 3. pravidlo Descartovo ( vše myšlenky dokonale moderní. Descartes proti tomu (ač sám v matematice geniální vynálezce) ve fyzice (až na zákon lomu anticipovaný Snelliem)27) nevynašel nic; za to podal prototyp systému, mechanismus provedl do důsledku tak, jak se Galilei nikdy neodvážil a nedovedl (např. princip inercie není u Galileiho formulován zcela přesně ( připouští jej pouze v horizontální poloze; nedovedl se dále zbavit aristotelského rozdílu pohybu přirozeného a násilného). Nikoliv konkrétní problémy, nýbrž obraz celku je středem zájmu Descartova; bylo dokonce poukázáno k tomu,28) že negace přesné matematické fyziky u Cartesia je důsledkem jeho mechanismu ( ve světě, kde vše se vykládá rázem těles s jeho nesmírnými komplikacemi, není možno stanovit experimentálně zcela přesné zákony. Pokud Descartes zavádí ve své fyzice přesné formule zákonů, jako zachování pohybu a z něho vyplývajících 7 zákonů rázu, jsou (nesprávné a) konstruovány apriori. Je li Galilei typem objevitele, který na ne zcela jasných základech vytváří nový svět poznání, podává Descartes prototyp systému, který tane na mysli více méně určitě všem budovatelům teorií: z principů určitých a jasných s nutností přejít až k posledním konsekvencím a uzavřít celou předmětnost do několika málo kategorií, vyznačených oněmi principy. Galilei je zakladatelem matematické přírodovědy; Descartes prvním moderním teoretikem evidence. Jako doklad předchozího stůj zde toto místo z Cassirera: „naprosto to nejsou menší a méně plodné logické výkony, jimž je odepřen zvláštní abstraktní výraz a explicitní vyzvednutí. Dějiny moderního myšlení sotva znají stejně důležitý a stejně rozhodný logický čin, jako Galileiho založení exaktní přírodovědy, avšak jednotlivé zřetele, jež při tom rozhodovaly [...] přesto nedošly nikde k teoretickému sjednocení a samostatnému systematickému podání“.29) Rozdíl, který je zde prováděn mezi prací systematikovou a prací vynálezcovou, se nekryje, jak by se snad mohlo zdát, s rozdílem, který vyzdvihl Schelling v první části System des transzendentalen Idealismus,30) kde se vykládá o tom, že je rozdíl mezi poznáním, které povstává kupením poznatků, a mezi poznáním, jež počíná uchvácením celku, intuicí. První druh poznání přičítá Schelling vědě, druhý umění a filosofii. Názor, který zde je rozvíjen, směřuje k tomu, smířit obě zdánlivé protivy, jež se musí nutně doplňovat, má li poznání být jak bohaté, tak pevné. Nelze li přijmout hledisko Schellingovo, není také možno z druhé strany nedbat vůbec intuitivního momentu vědeckého procesu. Názor, že intuice je ve vynalézání nutná, je dnes ostatně psychology všeobecně přijímán. Je v něm ovšem temná idea, která souvisí právě s myšlenkou vynalézání a která vedla k tomu, že mnozí tento temný moment invence popírali. Mezi tyto patřil zpočátku také Kant.31) Později však uznal hledisko opačné a v Reflexích k antropologii praví: proč to bývá, že první idea, kterou tvoří rozum vzhledem k nějakému souboru představ, obyčejně mívá v sobě více obsahu, nežli jsme schopni dlouhým zpracováním z ní rozvinout?32) Shrňme hlavní znaky provedené distinkce. Vynálezce je nutně realistou; pociťuje, že se prokopává do světa dosud tmavého, tajemného; výsledku se domáhá někdy dříve, než jeho přesného odůvodnění, ba často správného výsledku dosahuje postupem nesprávným (tak Maxwell ve fundamentální elektrodynamické teorii; také Purkyně při některých svých objevech). Jako by dříve splýval s předmětem, nežli jej přiblíží analýzou dosavadní myšlenkové soustavě. Proti tomu pro systematika existují především jeho principy, ideje, z nich vychází konstrukcí k předmětnosti. S tím souvisí jeho sklon k idealismu; velicí moderní systematikové Descartes, Spinoza, Leibniz, Kant, Hegel jsou idealisté. Obojí metoda má relativní oprávnění; ba druhé hledisko je vlastně pouze logickým pokračováním prvého: chce si jen dokonale přisvojit, co první namahavě vydobývá. 3. Vynalézání nepostačí lidskému duchu. Je potřebí jasného základu pro tuto jeho činnost Z předchozí kapitoly vyplynulo, že distinkce mezi prací vynálezcovou a systematikovou není tak hluboká, aby se z ní dal vyvozovat zásadní rozdíl mezi vědou každého z nich. Spekuluje a konstruuje li systematik, je to proto, aby teoretické činnosti vůbec zaručil vyšší stupeň jasnosti a systematické ucelenosti, bez nichž vědění a s ním i život nemají smyslu. Jenže systematikovi v jeho práci vadí obyčejně toto: 1. má sklon k zevšeobecnění co možná nejmenšího počtu principů a přehlíží proto často problémy; 2. obor jeho vysvětlování přesahuje ovšem daleko jeho apriorní principy, tudíž musí tyto býti doplněny hypoteticky; poznání apriorní se tu často tak těsně vztahuje k hypotetickému, že se s ním někdy až zdá splývat. Hypotéza podle našeho pojímání není tedy věc objevitelova, nýbrž systematikova; je to pouhá ideální možnost nenaplněná názorem (systematik je objevitelem vzhledem k ideji, nikoli však vzhledem k realitě) a jelikož idea je daleko širší než skutečnost, vyžaduje idea skutečnosti dalšího nazíracího aktu, intuice a verifikace, jichž systematik často není schopen. Jasnost systému je indiferentní k realitě; ale systematik má sklon pokládat ji za realitu samu. ( Potřebuje tedy systematik obnovovaného styku se skutečností. V tomto styku pak musí býti jednota vědění, jež je v podstatě jednotou jeho předmětu. Je li tomu tak, vyplývá, že z častých převratů v dějinách vědy nelze přímo vyvozovat relativnost veškerého poznávání a neplatnost jakéhokoli naprostého a apriorního základu, na němž by stálo naše rozvrhování pravdy. Tak činí všechen pragmatismus, pozitivistický psychologismus se všemi odnožemi (jako např. „decernismus“ Dinglerův, Burkampfův, W. Del Negro),33) ale též idealismus některých novokantovců, pro které jedině svobodně tvořivý duch, rušící všechna pouta, která by mu naprostou objektivitou mohla býti uložena, je reální, vše ostatní pouhá idola specus.34) Tak Walter Del Negro postihuje kořen všeho dogmatismu v teorii evidence; je to prý základ všeho nejasného intuicionismu, vší mlhavé metafyziky, je to vzdání se racionální objektivity; nelze prý rozlišit pravou a nepravou evidenci. Zatím však vědecké principy nejsou samy v sobě pevné, ani částečně, nýbrž jsou účelně zvoleny tak, aby zkušenost mohla být jimi ovládnuta a podléhají opravám, když jest toho potřebí. Avšak lze namítnout proti takovému názoru, že také toto stanovisko je od počátku do konce metafyzické; buď jsou prvotní principy (např. logické) ovocem přirozeného výběru ( pak jsme ve skeptickém relativismu, důsledku každého naturalismu, nebo svědčí o prvotní, aspoň částečné shodě objektu a subjektu, což by ovšem nebylo daleko intuicionismu. Del Negro uhýbá před historií: nechává v temnu základy, aby mohl otevřít dveře jakémukoli příštímu vývoji.35) Podobně si počíná Cassirer ve známém Erkenntnisproblemu: od světa obecného smyslu přes vědu k filosofii je jediná skeptická cesta rozkladu zdánlivé reality ve výtvory ducha, který nic pasivně, z vnějšku nepřijímá, nýbrž věčně klade principy, vyvozuje konsekvence, opravuje své dílo a tím navždy relativuje „bytí myšlení“ (das Sein des Denkens). „Marně se pokoušíme vydělit a zadržet určité trvalé základní útvary vědomí, určité dané a stálé elementy ducha. Každé ‘a priori’, které se při tom pokládá za neztratitelné věno myšlení, za nutný výsledek psychologické či fyziologické ‘konstituce’, ukazuje se překážkou, kterou pokrok vědy dříve nebo později překračuje.“36) Cassirer, jak patrno, rovněž evidence odbývá jakožto empirii, datum, které proti konstrukci je podružného významu. Jak však potom uniknout relativismu? Jak odpovědět na otázku, co jest? Cassirer odpovídá, že není li pevných elementů ani výsledků procesu, je tu vnitřní zákon procesu sama; odpověď, již současně s marburskými podal Léon Brunschvicg. Ale dokázali tito myslitelé, že vskutku žádných evidentních materiálií není? Cassirer uvádí za příklad, že eleatský pojem „nebytí“ v antice a moderní pojmy prázdného prostoru a působení do dálky byly tu činěny základem, tu zavrhovány jako absurdní ve vědeckých systémech. To by mohlo být průkazné, kdyby všechny principy vědecké mohly být stejně evidentní. Kdyby teorie evidence znamenala, že není nic hypotetického, byla by tato námitka platná. Tak si však od dob Descartových, kdy bylo možno si vypomoci theologicky, evidence nikdo nepředstavuje. Že ideový systém sám o sobě nemá ke skutečnosti přímý vztah, nemůže platit za námitku proti evidenci ideální či reální. Historické, čistě vývojové hledisko nedovoluje uvažovat o každém případě skutečně do hloubky; je pochybno, můžeme li zachytit skutečný obsah víry, držíme li se jen litery, a hledíme li se dostat pod povrch, pozorujeme obyčejně daleko větší rozmanitost a daleko hlubší souvislost, nežli se zpočátku zdá. Radikální obnova filosofie autonomní nemusí se bát argumentů historických. Historický relativismus nejvíce postihuje samu historii, pokud by nás chtěla učit, co duch může a nemůže. A tu právě ze stanoviska nikoli dogmatického, nýbrž nepředpojatého nutno potvrdit tato slova, jimiž Edmund Husserl doprovodil svůj pokus rehabilitace apriori: „Filosofie jako přísná věda, a sice universální a absolutně zdůvodňující, nesmí být opuštěna, pokud není znovu a v základní vážnosti proveden pokus jejího založení.“37) Filosofie, která je svou ideou universální přísná věda „posledního zdůvodnění“ (aus letzter Selbstbegründung)38) nesmí sebe samu opustit dříve, než si dokáže sama dopodrobna nemožnost této své ideje, a nežli podnikne všechny možné pokusy o její realizaci. Domnívat se, že pro tuto ideu stačí postavit se na stanovisko čisté invence, tedy do „tvořivého procesu ducha“, je těžký omyl, protože to znamená věčnou relativitu noetického procesu. V této pak je skryt neřešitelný problém. Buď duch sám je absolutní, nebo stojí před realitou, s níž vůbec není. Platí li tato druhá část alternativy, pak noetický proces ovšem je sám nesmyslný; je li však duch sám absolutní, pak celá námaha, kterou si dává sám se sebou, je dokonale nepochopitelná, pouhá jakási kratochvíle, „Spielen der Liebe mit sich selbst“.39) Všechny nesnáze theologického problému, proč Bůh stvořil svět, se tu vracejí v daleko akutnější formě: na věky nerozřešitelná záhada leží pak nad veškerenstvem, nikdo nemá a nemůže mít klíč. Pročítáme li Brunschvicgovy práce o matematickém myšlení, o kauzalitě a zkušenosti, vidíme, jak objekt sám mu mizí před vynálezcem; objekt je takřka vynálezce sám. Smysl světa je lhostejný před brilantním výkonem teoretika. Krása, řád, boj je především v myšlení toho, kdo pochopuje. Ve všem všudy má vynálezce proti teoretikovi pravdu ( jen nikoli ve víře, že se blíží skutečnosti na něm nezávislé; ve všem se systematik mýlí až na to, že tvrdí všemocnost ideje. Neprojevuje se tím jakási zvrácenost stanoviska? Jedině v případě, že je naprosto pevný nadsubjektivní základ našeho rozvrhu pravdy, je možno rozlišit dokonale pravdu a omyl, jistotu a hypotézu. Jedině za těchto podmínek lze se nadít též odpovědi na otázku po smyslu, tj. cíli života i světa. A tak dříve, než bychom se odhodlali k tomu, vidět ve veškerém poznávání proces, který je sám o sobě cílem, což je tolik jako říci, že nám jeho smysl navždy uniká, musíme se ptát, nemá li přec jen pevné dno, nerozkládá li se ve svých postupných etapách až do základů. Musíme tedy zkoumat jistoty, ke kterým duch ve svém procesu dospěl. Otázka není jen, jsou li takové jistoty, jež historickým vývojem byly ušetřeny; jedná se i o to, vědět, zdali vědomí jistoty je aspoň někdy dostatečnou zárukou pravdy a zejména jakým způsobem může být touto zárukou. Co znamená jistota? Je potřebí absolutní jistoty? Je nějaká „relativní“ jistota? Jistota je duševní bezpečí u vědomí pravdy. Relativní jistota je název jednak pro jistotu pravděpodobnosti, jednak pro jistotu vzpomínání a fixování myšlenek. Opak jistoty je nejistota, pochybnost. Mezi obojím je ještě neutrální pásmo. Např. jsem si jist tím, co je právě v mém zorném poli, nejist tím, existuje li nesmrtelná duše čili nic; ale v obojím případě mohu se též zdržet aktu víry, jenom si prohlížet předmět její. Nejsem li si zcela jist, je to tím, že mi předmět není přístupen; v tom případě cítím, že všechno spočívá na jakosti spojujících členů mezi mnou a jím, jako je věrnost paměti, přesnost intelektuálních funkcí, pozornost, jíž jsem schopen. Paměť sama, i kdybych nevěděl, že často klame, je pouhou náhražkou zastupující to, co nemůže být dáno, a je si toho více méně jasně vědoma. Paměť má smysl jenom v celku; její svědectví kontrolujeme často vnímáním; má podpůrnou váhu a cenu jenom za předpokladu zákonnosti dějství. I toho je si paměť vědoma, což vysvitá z toho, že její relativní oprávnění přestává tam, kde dějství, zaručené aktuálním vněmem, nelze zákonitě spojit s tím, co nám vnuká vzpomínka. Podobně je tomu s konstruktivním myšlením: často klame, ale je si vědomo, že má smysl jen vzhledem k objektivní platnosti myšlených vztahů. Je pravda, že místo vztahů, jichž třeba, klade často podobné nebo jen náhodně se naskytnuvší; ví však rovněž, že půjde li opatrně, bude li se kontrolovat pozorností, nepropustí správnosti. Descartes, jak známo, viděl hlavní zdroj omylů v tom, co nazýval „précipitation et prévention“40) a přisuzoval lidskému duchu schopnost nepřivolit k omylu. Kdyby nebylo tohoto pobočného vědomí kontrolovatelnosti při každém myšlenkovém procesu, kde bychom vzali důvod k tomu, myšlenkové procesy opravovat zase myšlením? Je to možno jedině tím, že myšlení ví o svém cíli, být přiměřeno problému. Tak relativní jistota myšlenkového procesu konverguje s vnitřní nutností k jistotě naprosté. Naprostých jistot tedy potřebujeme, abychom se mohli cítit na pevné půdě v poznávání. Jedině ty nám mohou zaručit, že víme, co děláme. Jedině tak můžeme pak vědět, co v pravdě jest. Ale s dokonalou jistotou není ještě postup do objektivity zcela zakončen. Máme totiž některé jistoty, které nás opouštějí s časem. V okamžiku, kdy prožívám svůj aktuální vněm, je jeho jistota dokonalá; vzápětí je vzpomínkovou jistotou, záhy zmizí vůbec, je li pro mé prožívání bez zvláštního významu. Ale my se tážeme dále: nezaručuje nám konečně vědomí takové jistoty, které nemizí s časem, které trvají a platí jako všeobecné zákony pravdivého poznání? Naprostá jistota je tedy taková, která nezávisí na čase, nýbrž je sama podkladem vší jistoty časové. Jedině takové jistoty mohou také zaručit totalitu, které vyžaduje pravda. Jistota, jak jsme ji pojali, nedá se odloučit od svého předmětu. Není to ve své poslední podobě pouhý stav duševní nehybnosti, kdy duch nepochybuje jen proto, že nemá dosti sil, aby se vzepřel vnucujícímu se pohodlí víry; je to jistota spojená s názorem zřetelným a jasným. Tímto způsobem odedávna se definuje evidence. Nikoli proto je něco pravda, že jsem o tom pevně přesvědčen, nýbrž vskutku pevné přesvědčení je pouze takové, které neobsahuje žádný element nezaručený definitivním názorem. Za evidentní je možno pokládat jistoty spojené s touto jasností nebo s určitým vědomím, že je možno dojít takové jasnosti. Rekapitulujíce můžeme říci, že od zmíněné duševní inercie nutno odlišit jistotu spojenou s názorem a to buď názorem, dokonalým nebo s pouhým vědomím stupňovatelnosti jasu. * Jistota není pouhá nálada ducha, nýbrž označuje pól, k němuž každý noetický proces svou přirozeností tíhne. Je znakem toho, že noetický pochod má svou autonomii, má vlastní určitý směr. Jistota sama je ovšem pouhým momentem procesu, a to nesamostatným; není cíl, k němuž se jde, nýbrž závisí na tomto cíli, označuje jej. Právě tak nejistota, pochybnost ukazuje, jak správně tušil Spinoza, který však myšlenku přehnal, že správný směr ducha není určen. Vidím li v temnu cosi, nějakou věc, podobnou člověku, nemám zpočátku jistotu o ničem jiném než „že se mi zdá, že tamto je něco člověka připomínajícího“; moje zdání je jisté, ale nejistota je v jeho obsahu, který vyžaduje bližšího určení. Nejistota obsahuje tyto momenty: 1. vědomí, že tu něco přede mnou jest; 2. toto něco může být buď A, nebo B, nebo... Jsou nutny aspoň dva členy disjunkce. Nejistota je napětí mezi určitelným objektem a možnostmi determinace, které se vzájemně vylučují. Nejisté tedy může být jen to, co vyžaduje dalšího určování, co je spojeno s vědomím problému. V každé nejistotě jsou však momenty jisté; takovou jistotou jsou veškerá data problému. Problém neznačí tedy sám o sobě ještě nejistotu. Vědomí problému je cosi původnějšího, co se dá resumovat takto: 1. zde jest něco, 2. o tomto něčem mohu poznat více, než o něm vím. Je tudíž nejistota zvláštní případ problematického vědomí a nic jiného než mnohost perspektiv, z nichž možno pohlížet na týž předmět a které souvisejí nutně s naší situací vzhledem k němu. Směr ducha, který by postihl, co jest předmět, v originále, není v těchto perspektivách naznačen. Ke každému kladu patří jeho perspektivy nejistoty; to je speciální případ toho, že existují problémy. Avšak nejistoty mají právě tak svůj zákonitý přechod k jistotě, byť to byla jen jistota o problému. Vybudovává se tedy každá nejistota na určitých jistotách a je momentem problematické danosti některých věcí. Docházíme tak k další distinkci mezi jistotami bezprostředními, které doprovázejí danosti prosté, a mezi jistotami postupujícími, jež provázejí postupné vyjasňování problematického horizontu. Tyto druhé lze opět rozdělit na jistoty definitivní, které provázejí řešení problému, při němž není nevyjasněného zbytku (např. jistota matematická při řešení jednotlivých úloh), a jistoty etapní, platící jen pro určitou perspektivu, pro určitý výsek možného poznání věcí. Perspektiva má ovšem rozmanité stupně věrnosti a jasnosti. V takových perspektivách jsou dány hmotné věci se svými kvalitami. Vedle perspektiv jistých jsou ovšem, jak výše ukázáno, i nejisté. To jsou perspektivy disjunktivní. I při těchto perspektivách zůstáváme tedy na půdě názoru. Názor jasný se tedy v některých oborech nutně platí jistotou. Veškeré naše poznání přírody čistě objektivní by musilo zůstat ve sféře hypotetických perspektiv, kdybychom měli jenom poznání systematické, kdyby aspoň u některých z lidí nebylo předvědění, temné, ale plodné vědomí jednotné podstaty skutečnosti. 4. Náčrt evidentních struktur našeho světa Jistota, spojená s názorem jasným, prokazuje, že svět není chaos. Chaos, tato skeptická představa, je nemyslitelný. Prokázal to ve Tvořivém vývoji Bergson a postihl tím vskutku skepsi v kořeni. Jest tudíž ve světě řád; svět je veliká souvislost. Jednotlivé jeho složky se předpokládají a umožňují. Abych mohl vědět, že to, čím píši, je určitý předmět takových a takových vlastností, musím vědět o určenostech, které se druží k tomu lesku, k té barvě, které se právě objevují bezprostředně v mém vědomí. Rozmanité složky toho, co prožívám, jsou tedy rozmanitě dány; ty původněji, ony prostřednictvím těchto. Najít obecnou strukturu daností tohoto našeho světa, její zavrstvení podle důvodů, je cílem tohoto náčrtu. Prvním předpokladem mého světa, za který už nelze jít dále, jsem já sám. Všechno, co prožívám, musí projít mým zorným polem. Zde mám základní, neztratitelnou složku každého prožívání evidentně dánu. Rovněž tak vím, že subjekt může být dán pouze jakožto prožívající. Prožívající a prožívané jsou tedy korelata. Tato korelace je sice neustálá, ale nikoli statická, protože se objekt neustále mění, je to proud. To všecko jsou složky jediného základního pradata, které je možno jen abstrakcí oddělit. Toto pradatum není homogenní jednota, nýbrž syntetický celek. Po základní distinkci a korelaci subjekt ( objekt, v níž evidentně vnímáme rozlišnost subjektu a objektu a v níž přece oba spojujeme s rovněž takovou názornou nutností, přicházejí další distinkce, tentokráte již v objektu. Prvotní distinkce je naprosto universální; subjekt pro určitý proud zážitků může být pouze jeden, jako něco, v čem vyvrcholuje jednota prožívání. Naproti tomu prafakt vědomého prožívání naprosto nevyžaduje toho, aby objekt měl v sobě rozmanitost. Přesto ji má; zde tedy v rámci prafaktu se objevuje něco, co jím samým není nijak zaručeno. Postupujeme dále do objektu kvalitativní distinkcí A není B; tento negativní soud je stejný pro všechny konkrétní akty distinkce, které provedeme a má nutný korelát v pozitivní evidenci kvalit. Kvalitami lze krátce nazvat všechny odlišitelné momenty proudu zážitků. Vědomí rozdílu a vědomí pozitivní kvality jsou opět korelata. Čím lépe chápu pozitivně jisté quale, tím určitěji mohu rozlišovat; na jedné straně jasnost, na druhé zřetelnost (podle definice Leibnizovy v De veritate, cognitione et ideis).41) Základní vědomí je však pozitivní, distinkce je jakýsi důsledek. Qualia jsou nesmírně rozmanitá, společný je jim všem vespolek jen vztah odlišnosti od druhých. Vědomí odlišnosti se tak buduje na vědomí pozitivních kvalit, a je při své analytičnosti syntetickým momentem na předmětnosti. Rozmanitost v rámci korelace subjektu a objektu má zvláštní formu, totiž formu času. Čas je ve vědomí především jako rozpor minulosti s přítomností. Něco přešlo, nestojí přede mnou přímo, nýbrž je tu zastoupeno mým přítomným vědomím, že právě přešlo. Vědomí času se nedá z ničeho vyvodit, splývá se střídáním kvalit v proudu. Věčnost byla by nehnutá přítomnost a v ní by pojem času ztratil všechnu důležitost. Teprve konflikt stále se odbývající mezi aktuální přítomností a mezi minulostí, která již neexistuje, nýbrž jen se ve vzpomínce ohlašuje, činí z něho základní universální pojem. Kromě já v jeho korelaci s objektem, které je stále totéž, nic v mém prožívání nevzdoruje proudu času; nic z toho nemusí být nutně dáno. Korelace subjektu a objektu a forma času jsou tedy nejuniversálnějším základem konkrétního prožívání. Všechny ostatní momenty života jsou méně generální; a sice vztahy jsoou zpravidla vůbec universálnější, nežli čisté kvality, jichž existenci předpokládají a pro něž jsou syntetickým poutem. Tak prostorový vztah „A vedle B“ předpokládá, že A i B v prostorovém médiu bylo rozlišeno a naznačeným vztahem spojeno. S časem celé vědomí stává se dynamickým. Objekt je podřízen podmínce času. Jelikož pak subjekt je nutným korelátem objektu, je i subjekt vázán časově, vnořen do času. Věčnost čili stálá přítomnost by byla, jak shora ukázáno, negací či spíše neutralizací času; věčnost pak znamená pevnou posessi určitého obsahu, který se nezvětšuje ani nezmenšuje. Čas tedy znamená opak toho; je to forma úniku. Předminulost, minulost, přítomnost, budoucnost jsou stránky téže věci; jsou to korelata, jimiž každý prožitek musí proběhnout. Minulost čeká na každou přítomnost a tato táhne za sebou budoucnost ( čas tedy znamená, že je li já pevně uvázáno v majetek sebe sama, je na druhé straně pevně připoutáno k něčemu, co se s ním naprosto nekryje a jemu nadobro uniká. Všecko, co stojí před pohledem já, musí přestat být jeho zážitkem, a to nejen proto, že by podlehlo hrubé změně, nýbrž proto, že každý zážitek nutně se propadá do minulosti a že každá přítomnost je nutně tenkou nejvyšší vrstvou na závějích minulosti. Skutečnost budoucí, přítomná a minulá se od sebe podstatně liší; přítomnost jedině živá, minulost mrtvá, budoucnost nabitá možnostmi. Budoucnost je zdroj, z něhož proudí čas. Avšak budoucnost, ač nevyčerpatelný rezervoár skutečnosti, má v sobě cosi neurčitelného; vše existuje z milosti času, tedy i můj předmět, tedy i prakorelace subjekt objekt. Poněvadž i subjekt objekt stojí pod podmínkou času, lze říci, že jest časným obrazem věčného, poněvadž čas je universální a neměnná forma, lze o něm říci, že je stálým obrazem prchavého. Mé vlastní bytí a čas směřují proti sobě; na jedné straně jsem jako všecko ostatní z milosti času, závislý na čase a nemám zaručeno, že pro mne v nejbližším okamžiku bude budoucnost; na druhé straně mám ideu času, universální a nadempirickou, a její pomocí se povznáším nad čas. Právě proto, že časem je relativována moje vlastní existence, vynikne zde snad nejlépe, že naše vědomí není pouhé vědomí existence, která je nutně individuální a podrobená času. Cartesiovi byl objektivní svět stále znovu se rodící přítomností, podobně Bergsonovi je hmota „momentanní duch“;42) my však nežijeme pouze tím, co jest, nýbrž víme i o tom, čeho už nebo co ještě není. A pozvolna se před námi vyjasňuje dokonce sama podstata času, které nelze ovšem připisovat tutéž realitu jako svému aktuálnímu časovému prožívání. Jakési vědomí o ireálním patří každému životu; Bergson to vyjadřuje slovy, že každý život obsahuje určité zhuštění durée. Každý život anticipuje budoucnost. Pudy, taxe, později vůle směřují do budoucnosti a jsou jistě provázeny procitajícím citem času. Vědomí času je tedy zejména proto důležité, že nám ukazuje, jak naše vědomí jisté a jasné se nemusí omezovat na aktuálně dané a na reální, nýbrž jde skrze ně na hlubší skutečnosti a na ideální svět. V ideji času je tedy již moment transcendence, odtud podstatná známka všeho prožívání, obsažen. Takovýmto způsobem je však možno sjednotit ideální platnost smyslu toho, co je prožíváno, s nejistotou a věčným vznikáním existence, jíž je náš život. To, co od počátku své logicky strukturující práce evidentně pochopuju, nejsou jenom existence, tj. složky života, nýbrž smysl a význam každé z těchto existencí, který je sice v daném případě realizován, ale který je přece něco od této realizace odlišného. Červenost, zelenost nejsou totožny se souborem svých realizací v předmětnosti, nýbrž jsou to významy určitého druhu. Podobně vztah „mezi“ není totožný se souborem věcí, mezi nimiž je nějaká třetí, nýbrž je to právě charakteristický modus relace, který je možno pochopit na jednotlivém příkladě. Neexistuje však obecný zákon, jehož by poslouchaly všechny složitější významy, aspoň jako široký rámec, v němž by se prováděla na základě významů elementárních další stavba světa? Takovým rámcem skutečně jsou základní logické zákony. Přední z nich je princip kontradikce, který neznamená nic jiného než že jednotná realizace významů sporných je nemožná. Abychom ujasnili pojem spornosti, musíme promluvit napřed o pojmu soudu. O soudu se mluvívá v trojím smyslu. Jednak se jím rozumí výpověď, jednak akt chápání, jednak to, co výpověď vyjadřuje. Nás tu zajímá jen poslední význam. Soud se obyčejně definuje jako vztah pojmů (významů) a je skutečně vztahem, to jest něčím, co určuje rozdíl a slučuje zároveň v jednotu jisté významy. V tomto smyslu lze za soud považovat již prakorelaci subjekt ( objekt, poněvadž obojí se od sebe liší, ač obojí jen v jednotě existuje. Moment jednoty v soudu je něco, co se na jednotlivých významech zakládá, ale není v nich obsaženo; je to jakoby útvar pole, které významy kolem sebe vytvářejí. V jediném případě vztah spadá s předmětem v jedno, když se totiž jedná o identitu. Identita není prázdnota, nýbrž plnost obsahu; věta identity, implikovaná v každém kvalitativním momentu proudu, není o nic bezvýznamnější než kterákoli jiná věta apriorní. K ní korelativní, ale význačnějšího užití je věta kontradikce; říci o B, které se mi dává jako odlišné od A, že je identické s A právě tak, jako je A shodno s sebou samým, implikuje spor, to jest, takový vztah není. Identita a různost se vylučují, tak lze formulovat větu sporu. Dalším rozvinutím téhož rámce je věta o vyloučeném třetím, která tvrdí, že non identita je různost a non různost identita a že tudíž mezi obojím neexistuje střední člen. K těmto fundamentálním vztahům identity a odlišnosti přistupují vztahy konkrétnější a méně obecné. Mezi rozmanitými kvalitativními daty jsou více méně určitě dané vztahy: tak například barvy jsou mezi sebou různě příbuzné, a ačkoliv se dosud nepodařilo tuto příbuznost jednotně a adekvátně zachytit a vyjádřit, nelze o této příbuznosti po stránce čistě jevové pochybovat. Podobně mezi zvuky jsou vztahy příbuznosti a třída zvuků zvaná tóny má vztahy příbuznosti tak význačné, že v nich mnozí viděli a dosud vidí napodobení vztahů matematických.43) Lze se domnívat, že takové přílišné matematizování nepodává skutečnou povahu oněch vztahů, které nejsou vztahy mezi kvanty, a že pojem větší či menší příbuznosti (sám ovšem nutně vágní) vystihuje věc lépe. Některým (např. Hamelinovi)44) slouží fakt kvalitativních vztahů k tomu, aby v kvalitách popírali datum, které podle jejich názorů je ve skutečnosti konstrukce z relací. Proti tomu svědčí evidentní názor, podle kterého jsou smyslová kvalitativní data jednoduché danosti a vztahy mezi nimi netvoří samu jejich povahu. Červeň by byla červení, i kdyby neexistovaly ostatní barvy. Existují však dále vztahy jiného druhu, daleko přesnější. Tyto vztahy týkají se souborů, ideje množství. Odlišné momenty životního proudu mohou se setkat v jednotě kompozice. Jednotlivé momenty se vzhledem ke kompozici, k níž patří, stávají jednotkami, na jejichž konkrétním obsahu nezáleží. Takováto pluralita jednotek má nekonečnou rozmanitost typů a tyto typy jsou čísla. Mezi čísly jako typy sjednocení existují potom další vztahy, které se často pozvedají až k nejvyšší generalitě. Těmito vztahy se zabývají rozmanitá odvětví universální mathese jako aritmetika, analýza, nauka o množstvích. Jak patrno, nepřijímáme úplnou shodnost, identitu čisté matematiky s logikou, ačkoli uznáváme, že zákonité vztahy určité plurality předmětů, definovaných pevným systémem axiomat, náležejí matematice. Matematika ve svém nejobecnějším pojetí je tak „reine Mannigfaltigkeitslehre“,45) věda a priori o možných formách teorií vůbec.46) Matematika pouze začíná jako věda míry a čísla, ale záhy opouští tuto prvotní formu, aby se stala vědou o zákonitosti vůbec. V matematice dochází rozvití idea zákona. Nutný vztah s právě tak nutnými konsekvencemi je základní idea matematická. „Matematika je věda, jež vyvozuje nutné důsledky“, praví Peirce.47) Číslo i ostatní vztahy matematické jsou pouhé ideální formy, jichž bytí (platnost) je sice nezávislé na jakékoli konkrétní realizaci, ale jež přesto mohou platit jako zákony pro tuto skutečnost. V následujícím bude o evidencích matematických ještě častěji řeč. Je li matematická forma souborem všech vztahů nutných, není jí přece vyčerpán svět čistých forem, svět idejí jasných. Matematika je nauka o idejích vztahů přesných; jsou však i jiné ideje, které nejsou vztahy. To jsou, aby se tak řeklo, ideje materiální. Základní takovou ideou je hmotný předmět. To, co mne obklopuje, co existuje venku mimo mne, jsou předměty. Hmotný předmět zaujímá prostor, jeho rozmanité složky jsou si vnější. Není to pouhá rozmanitost smyslových kvalit; je to něco jako vnitřní pouto jejich, důvod jejich koexistence. Ovšem že předmět je dán jen v této rozmanitosti, ale je něčím trvalým při vší změně aspektů, v kterých je dán. S tím souvisí, že se v žádném z těchto aspektů nevyčerpává. Některé z nich jsou podstatné, tvoří nezbytnou podmínku toho, aby předmět mohl být od ostatních rozpoznán; to je první schéma předmětu, které se bude dále doplňovat a zůstane stále otevřeno. Idea předmětu provádí přirozenou klasifikaci počitkových souborů, ale není totožna s takovou klasifikací, protože předmět, jak řečeno, může být identický ve změně kvalit. Přirozená forma, v níž se nám dávají smyslové kvality, je forma věcí; naopak věci jsou přístupny pouze skrze smyslové kvality. Někteří myslitelé, zejména pozitivisté, kteří popírají ideální složky světa a poznání, vidí v předmětech jen „skupiny aktuálních a možných počitků“ a zapomínají, že ne všecko, co je uvědomeno, je reální složkou vědomí, jak bylo ukázáno při čase; není potřebí z jejich námitek vyvozovat klamnost evidence věcí. Na druhé straně nelze souhlasit s názorem, který pronášejí někteří moderní realisté jako Losský48) nebo Scheler, že by předměty mohly být dány v originálu ( vždyť perspektiva je něco náležícího k samé podstatě věcí. Věc, jak řečeno, zaujímá prostor; s tím souvisí, že každá věc má své pozadí; věc patří do celku přírody. Příroda je zprvu dána nejasným okolím aktuálního vněmu; toto okolí se prostírá do neurčita a sledujeme li je, poznáme, že se v něm skrývá nekonečná možnost postupu. Jsme si jisti i tím, že bohatství předmětnosti, zastoupené v aktuálních dojmech touto „třásní“, je nám neustále k dispozici. To je jeden ze způsobů, jimiž se projevuje korelace přírody a věci. Příroda není pouze jednota prostorová, statická, nýbrž také dynamická. Příroda se mění v čase, tj. v různých časových momentech je vyplnění prostorů různé. Tato změna není opět nahodilá. Změna spočívá v tom, že věci působí na sebe v prostředí přírody. Příroda je tedy rovněž forma vzájemného ovlivňování věcí. To znamená, že cokoli jest, má svůj důvod v minulosti. Mít takto důvod v minulosti je conditio sine qua non přírodního bytí, které tedy není dokonale vydáno na milost kontingentní budoucnosti. To má důsledkem neutralizaci času; co jest, dá se převádět na to, co bylo. Čas se tak redukuje na co možná úplný status, homogenní prostředí, jehož obsah se dá zvládnout jednotnou zákonitostí. Idea kauzality vede tak přirozeně k ideji přírodní zákonitosti, na kterou by ji mnozí chtěli vůbec převést. Ale idea zákonnosti, zvláště přesné, je očividně užšího významu a připustit ji jako jedině logicky oprávněnou znamená redukovat svět na pouze prostorový celek (čas by se při tom stával jednou z dimenzí prostoru). Dále přesná zákonitost je pouze jednou z možných realizací ideje působení (ne sice v tom smyslu, že by kdy tytéž příčiny mohly mít různé účinky, ale v tom, že pojem „táž příčina“ nemusí být případně vůbec uskutečněn) a přece proto působení nemusí být vyloučeno ve světě, jehož součástí jest svoboda. Jak patrno, nepřipojujeme se k dnes tak časté kritice pojmů kauzace a kauzality, která spočívá v celku na naturalistickém předpokladu, že vědomí může obsahovat jen reální součásti, totiž to, co v něm vzniká na základě vnějších popudů a na základě zákonitostí, zpracovávajících tyto dojmy způsobem zcela automatickým. My však kauzaci vidíme ve změně a skrze ni; ne snad, že bychom vždy s evidencí vnímali, co je příčinou, ale víme vždy, že příčina nějaká tu jest a kde asi ji hledat. Jaká je evidence přírodních zákonitostí, jež objevují vědy fyzikálně chemické? Z toho, co o přírodní zákonnosti výše řečeno, vyplývá, že určitá zákonnost je aspekt přírodního dějství; nevyčerpává je, ale je začleněním daných znalostí o přírodě do rámce zákonitosti. Odtud vyplývá, že tato zákonnost je sice jen aspekt, ale že tento aspekt je přec jen něco objektivního. Ovšem jsou to aspekty tím pochybnější, čím více se jich prezentuje pro určitý pevně definovaný komplex fakt. Tak Aristotelův dynamismus a Demokritův mechanismus platí pro přibližně totéž stadium vědecké zkušenosti. Rozrůstající se zkušenost lze však vždy pojmout v korelaci s ideou, která ji vykládá na základě principů kauzality a indukce. Whewell49) praví ve Filosofii vynalézání: „neznám jediný příklad v historii, kde dvě hypotézy by stejně dobře vykládaly táž fakta; a kdyby se ten případ jednou naskytl, tvrdím, že jedna z oněch hypotéz by splynula s druhou.“50). Jistota přírodovědcova je jistota aspektu, který je v podstatě to, co se v přírodním uvažování nazývá faktem. Staroionští fyzikové počítali s faktem, že je země plochá (nebo válcovitá ( ale kraje obývané by pak byly na vrchní podstavě) ( neměli důvodu svůj přirozený aspekt považovat za nesprávný; a ačkoli by již tenkrát byl někdo mohl tvrdit, že země je kulatá, neměl by jeho názor proti původnímu smysl, kdyby nebyl řádně zdůvodněn. Naopak i my dobře chápeme původní stanovisko, které nelze považovat za holý předsudek. Každý přírodovědecký aspekt musí být zdůvodnitelný zkušenostmi a označuje etapu našeho postupu do objektu. Každý aspekt se musí připravit na korekci, ale od etap pozdějších není k předchozím návratu; v tomto smyslu platí slova Meyersonova: „toutes les théories sont vraies dans ce qu’elles nient et fausses dans ce qu’élles affirment“,51) jimiž parafrazoval známou zásadu Leibnizovu. Existuje pevný postup, protože svět sám je jednotný a nám je garantován objektivní přístup k němu. Mínění zde vyjádřené je ve shodě též s dnešním chápáním přírodního zákona jako přesného, ale pouze platného. Nebude snad nemístné ukázat několika historickými poznámkami, jak se toto pojímání vypracovává v novější době k vědomí objektivity a jak překonává skepsi. Toto pojetí pochází ve formě náznakové od Kanta.52) Pro Helmholtze jsou přírodní zákony „allgemeine Gattungsbegriffe“,53) jimiž přírodu třídíme s větší či menší přesností. Podobný názor vyjadřují ještě dnes mnozí, např. A. Lalande, kde experimentální metoda pojata jako konceptualizace zkušenosti.54) Liší se tedy zde všude apriorní a aposteriorní prvek v konstituci přírodního zákona. Někteří teoretikové však odtud dospěli k tvrzení o pouhé konvencionalitě oné stránky apriorní; to je prý pouhá subjektivní pomůcka. Tento konvencionalismus, který má velmi různé formy u svých zástupců Milhauda, Duhema a Le Roye,55) pokládá zákony za pouhé nominální definice (u Duhema např. zákon zachování energie je pouhá konvence), případně za efekt rozkouskování, schematizace skutečnosti, jež podnikáme, abychom ji prakticky ovládli. Ovšem už u Duhema proniká vědomí, že fyzikální teorie jsou nutnými momenty celkového procesu vystihování přírodního pořádku. Ještě více tento moment zdůraznil H. Poincaré.56) Není zákona, který by se dal vyslovit jako neměnný: přesto si však vědec zachová nutně víru v princip neměnnosti. Tento princip spojuje tedy Poincaré se samou povahou vědy. Někteří vidí dále v přírodní zákonnosti konvenci jen potud, pokud je matematicky formulována, ale kvalitativní zákonnost přijímají (tak např. Bergson, který Carnotův princip57) nazývá „nejmetafysičtějším zákonem přírodním“, protože prý k pochopení toho, co vyjadřuje, není potřebí matematické formulace).58) Jiní postupují ještě dále; v hypotetičnosti zákonnosti nacházejí právě příležitost zdůraznit její nadempiričnost. Škola marburská pojímá tuto hypotetičnost ve smyslu platónské hypothesis, jako předpoklad možné existence. Podobně činí francouzský filosof L. Brunschvicg. Toto stanovisko vyjadřuje též filosof příslušný ke škole bádenské, Bruno Bauch, když praví: „das Naturgesetz ist [...] ein allgemeiner, durch empirische Inhalte erfüllter Kategorienkomplex“.59) Podobně se vyjadřuje H. Driesch, podle kterého pravou obecnou platnost mají jen formy přírodních zákonů. Je tedy možno konvencionalismus překonat a přec podržet jen hypotetickou platnost přírodovědy s celým jejím obsahem, zákony i explikacemi. V předchozím byly naznačeny etapy konstituce světa věcí, který je charakterizován především prostorovými a kauzálními vztahy. Nyní se však obracíme do jiného světa; všecky formy a zákonitosti, kterými se zabývaly předchozí úvahy, jsou nezávislé na subjektu, nepatří k němu, kdežto svět, kterým se budeme nyní zabývat, je svět aktů, v nichž se přímo ohlašuje stanovisko subjektu, takže je lze nazvat subjektivním světem. Ve vzpomínce vzpomenuté jako takové je čistý objekt, vzpomínání samo však je fenomén subjektivní. Je to zvláštní aktus (v aristotelském smyslu), zvláštní způsob bytí subjektu, v němž se tento přivrací k určitým předmětům čistým, nezávislým. Každý nezávislý předmět je dán v takových přivracejících aktech (Němci říkají „intentionale Akte“), jako je vnímání, vzpomínání, souzení, hodnocení. Subjekt má ve svých aktech sebe a jejich prostřednictvím ostatní objekty. Subjektivní svět se však neomezuje na mé vlastní akty. Jeho důležitost není jen v tom, že v subjektivních aktech jsou dány předměty, nýbrž je to svět autonomní, který má centrum v prožívání samém. Je li naše poznání objektivní přírody patrně odsouzeno k tomu, být věčně nehotovým aspektem, je nám subjektivní svět principiálně přístupný co do své podstaty. Subjektivní svět obsahuje ovšem zážitky všech subjektů. Tím nabývají důležitosti možnosti styku subjektu s jinými subjekty. Diskutovalo se znovu v poslední době velmi často o tom, jak je nám vlastně dáno společenství. Velikého poměrně ohlasu docházela teze Maxe Schelera,60) kterou pro její zajímavost a pro to, že se k těmto otázkám již v dalším nevrátíme, uvedeme podrobněji. Obvyklá teorie (znalost jiných subjektů z konkluse per analogiam) předpokládá tezi objektivní přírody. To Scheler nepřipouští. Jeho východisko je etické. Etika Schelerova je personalistická, etická hodnota je ve specifických aktech osob. Osoba je bytost, která je autonomní centrum smyslem obdařených duchovních aktů. Osoba je pouze v konkrétní jednotě těchto aktů, pokud tyto probíhají; protože je čistou aktivitou, nemůže být pasivním objektem. Za své akty je osoba odpovědna. Podstata osoby se nedá zjistit psychologickou indukcí, nýbrž osoby klademe a poznáváme, k nim pronikáme v životě společenství bezprostředně, bez nich život společenství a zejména život mravní je nemožný, a sice nikterak není vlastní osoba dána původněji než cizí, nýbrž osoba se může uvědomit jen na podkladě společenství. Spolužití je základem poznání cizího psychična a akt, který k němu proniká, je intelektuální sympatie, jež se ho zmocňuje nikoli „obkličováním zvenčí“, nýbrž rázem vniknutím k němu do nitra. Proto také Scheler pojednává problém důkladněji v knize o podstatě sympatie.61) Cizí psychično značí zde celou řadu problémů: jak jsme oprávněni k jeho kladu, poměr nadindividuálního a cizího, kde vnímání psychického začíná a kde končí. Počněme poslední otázkou. Musíme je předpokládat též u zvířat? Kam až můžeme tak sestoupit v řadě ústrojenstva? Je pravda, že někteří filosofové se pokusili prolnout intelektuální sympatií celou říši rostlinnou i zvířecí; Aristotelés i Bergson shodně charakterizují život rostlinný jako strnulost, spánek bez probuzení; Schelling, Schopenhauer vidí tutéž v podstatě tendenci pronikat životem nejnižšího i nejvyššího ústrojence; myšlenka takové vnitřní „duchovní“ jednoty přírody neopouští přírodní filosofii Platónem a Aristotelem počínaje. Pozitivní věda biologická je však přirozeně opatrnější a o psychologii nižších organismů mluví jen ve smyslu objektivním, jako o studiu jejich chování. O tom všem Scheler nemluví, naopak vyvozuje z toho argument ve svůj prospěch. Vyplývá prý z toho, že cizí duševno není dáno nepřímo, protože úsudek per analogiam předpokládá uvědomělou, umělou činnost duševní, kterou nemůžeme předpokládat u tvorů nižší psychiky, jako zvířata a děti v nejútlejším věku, kteří vesměs podle průkazných indicií vědí o přítomnosti jiných bytostí. Dokonce dítě podle zajištěných pozorování psychologických reaguje dříve na výraz osoby a jeho změnu, nežli dovede rozeznávat např. rozmanitost barev. Teorie vciťování nepostačí podle Schelera proto, že vciťovat mohu sebe, nikoli však život a vědomí vůbec; vcítit lze se do obrazu či dramatu a to znamená svůj vlastní život propůjčit jeho osobám, kdežto pociťovat druhého, cizího, je něco rozdílného ( rozdíl mezi jím a mnou není tu a nemůže být překročen. Jelikož není dalších možností, musí cizí duševno být dáno bez zprostředkování úsudky nebo vcítěním. To však znamená zároveň noetické oprávnění, protože v prvních dvou případech by cizí já mohlo být pouze hypotetickou konstrukcí, takto je však evidentní danost, míní Scheler. Jakým způsobem je však vnímáno? Vnímá se ve výraze. „Der Ausdruck ist das allererste, [...] das der Mensch an ausser ihm befindlichem Dasein erfasst“.62) Duševno se ve výraze dává proto, že výraz je jakési vytržení, extasis, v níž duševní život je vyrván z vágní splývavosti a obdařen určitou náplní. Neexistuje akt, který by se dal izolovat od svého výrazu; vnitřní vnímání aktu sama o sobě je nemožnost. Vnitřní vnímání cizího nemusí podle Schelera být adekvátní; trvá někdy dlouho, nežli určitému výrazu porozumíme. Jsou také akty, které u druhých vůbec vnímat nelze; k takovým patří všechny ty, jež nejsou povahy čistě duchovní, tak např. vnímat lze cizí smutek, ne však fyzickou bolest. Schelerova teorie, která není bez antecedencí (Lapšin ve stati Oproverženie solipsizma [Praha 1924] cituje Sullyho63) a Fouilléeho64)) byla příznivě přijata psychology útvarovými,65) také Volkelt66) se k ní staví příznivě. Podobnou teorii mají intuitivisté Losský a Frank.67) U Losského, který se dovolává domnělých fakt telepatických, souvisí s jeho naukou o gnoseologické koordinaci subjektu s objektem, jednotě obojího, jež existuje před poznáním a která poznání umožňuje. Podobně u Simona Franka je nauka ve vztahu s jeho obnovovaným novoplatonismem, který pohlíží na poznání jako na postupnou evoluci původní jednoty subjektu s objektem, založené v absolutním bytí. Pro Losského a Franka „já“ je možno jenom na základě „my“, což je specifická kategorie společenství; moderní subjektivismus a idealismus jsou prý pouze filosofickým reflexem individualismu doby renesanční a jejího dědictví. Doklady béře Frank v noetice, biologii, sociologii. Právě jako u Plótina veškeré jsoucno vyplývá z původního @Hen#, jehož extázemi jsou @nús# a @psyché#, principy to nadindividuální, jednotné, je u Franka několik vrstev jednoty individua s celkem bytí, z nichž jedním je právě společenství, „my“. ( Také Driesch se zpočátku stavěl sympaticky k Schelerem obhajované teorii,68) ale nyní ji úplně zavrhuje a pokládá ji za tak nemožnou, že se vůbec prý nedá pochopit, co se jí chce říci. To je mínění přehnané; nauky Losského a Franka byly uvedeny právě proto, aby vysvitlo, že věc má metafyzicky zcela určitý smysl. Domníváme se však, že noeticky je tato nauka k zajištění existence druhých bytostí živých zbytečná. Je potřebí k této jistotě zvláštního iracionálního aktu, který by se lišil podstatou od zbytku světové konstrukce a s touto konstrukcí nijak nesouvisel? Je dále akt sympatie základní noetický akt, jak tvrdí Scheler, anebo akt vyššího řádu, založený na elementárnějších aktech předchozích, jak tvrdí Husserl? Což není výraz částí přírody? Jaká je pak funkce těla při vnímání? Jsou pak takové teorie, které jistotu vědomí o cizím já slučují s nikoli bezprostředním charakterem jejím. Toho názoru je např. Lapšin v zmiňovaném díle. Zde podává teorii druhého já, kterou ve shodě s Urbanem (General Theory of Value)69) zakládá na celkovém (útvarovém) vněmu chování živého tvora. Podle situací soudíme per analogiam na jeho prožívání. K chování živého tvora příslušné uvědomení konstruujeme s touž jistotou, s jakou víme, že tento stůl má zadní stranu v prostoru se prostírající. Oprávnění této konstrukce je rovno oprávnění (a tedy jistotě) přírodní zákonnosti. Buď je tudíž nutno obé přijmout, nebo obé zavrhnout. Pokud se pak týče samé sklonnosti vkládat zážitky do cizích těl, je nám vrozena. Nesmíme ovšem cizí já ( právě tak jako vlastní ( hypostazovat v substanci, která trvá, i když ji nikdo nevnímá. Lapšin tedy opravňuje cizí já z teze zákonité přírody. Tím ovšem nemíní nějakou zákonnost přírodovědeckou. Parafrázujíce jeho mínění můžeme říci, že zákonnost přírody značí, že každá určitá její součást má svůj zcela určitý význam existenciální a kauzální; je to spíše spořádanost. Vědomí komunikace s jinými osobními centry zakládá se tedy v tom, že jsou předměty přírody, s nimiž duševno zákonitě souvisí, k nimž přísluší tak, jako zadní neviděná strana tohoto stolu k té, kterou právě vnímám. Lapšin mluví o vrozené sklonnosti vkládat uvědomení do živočišných těl. Vrozenost není sice ještě noetická oprávněnost, ale poukazuje přec jen k základu pevnějšímu, než slepá zkušenost. Tímto základem je vědomí, že subjekt je ve světě nejen pozorovatelem, nýbrž že se také sám v něm projevuje, že také sám v tomto světě působí. Je to skutečně výraz, co nám dává svět monad, jenže v jiném smyslu, než věc pojímal Scheler. Schopenhauer nazval kdysi identitu subjektu noetického a volního „divem @kat´exochén#“. Vědomí akce, tj. odpovědné realizace cílů, je tak ideou naprosto původní, jež v žádné z dosavadních není skryta; je to evidence, v níž probíhá život, zejména pak kulturní, a princip této evidence je pojmová korelace účel ( prostředek. Jednání jde za účely. Účel je to, co kladně hodnotíme; to nelze jinak vyjádřit ani opsat, poněvadž je to právě akt sui generis. Jednat znamená věci našeho světa proměňovat v prostředky k cílům a působit k tomu, aby se hodnota uskutečnila. Že tedy naše jednání jde a musí jít za kladně zhodnoceným, že všecky bytosti jednající uskutečňují cíle, to je vlastní evidentní základ společenství. Vlastní komunikace živých bytostí odbývá se tedy v říši cílů; cíle se musí uskutečňovat a to se děje v našem společném světě, který je tak nejen celkem vzájemného ovlivňování věcí mezi sebou, nýbrž také bází, na které rozmanitost subjektů poznává jednotu své podstaty ve světě hodnot, které ztělesňují samu nejhlubší vrstvu chápání; zde totiž pochopujeme, proč žijeme. Zakončením této skici může se říci, že původní datum, kterým je proud života, je překračováno tím, že se projevuje jako svérázná tkáň ideových realizací; původní proud, sjednocený pouze subjektivně, prohlubuje se dvěma směry: směrem ke zdůvodňování obsahů života a směrem ke zdůvodnění prožívání sama. Na jedné straně tak dospíváme k rozmanitým etapám čisté objektivity, na druhé ke kategoriím subjektivity a k rozmanitým krajinám hodnot. 5. Bytí ideální a bytí reální V předchozím náryse bylo naznačeno, jak od svých nejjednodušších dat, rozmanitosti životního proudu, přecházíme k předmětům jednotnějším a složitějším. Tyto předměty nejsou výsledkem subjektivní syntese, nýbrž jsou v aktu subjektu dány jako čisté objekty. Každý význam je proti prožívání v tomto reálním proudu samostatný. Tak už význam určitého smyslového data, třeba červeně, totiž červenost, pojat obecně, je nezávislý na jakémkoli uskutečnění; i kdyby nebylo vůbec červených předmětů, nějakým subjektem spatřovaných, zůstal by tento význam, čím jest, právě tak jako by nepřestala platit celá matematika, i kdyby ve světě reálně byl jen jediný předmět. Ovšem pro mne mohou významy býti, jen pokud je buď bezprostředně vnímám nebo s nutností konstruuju, zkrátka pokud mám o nich evidenci. Tato evidence mi je ukazuje jako nezávislé na toku reality, ale zároveň mé chápání je závislé na bytí reálním (universalia ante res, intellectio post res).70) Odtud vyplývá, že nemůžeme systém ideálního bytí a priori zkonstruovat, že každý pokus o takovou konstrukci bude nutně přec jen lidský nebo aspoň o něm nebude lze dokázat, že je dokonalý. Přesto není náš ideální svět nesouvislý; je v něm pořádek v tom smyslu, že se jednotlivé momenty stavby předpokládají a naopak že složitější ideje dodávají ucelenosti elementárnějším. Ideální svět je jakoby souřadnicový systém, v němž se odehrává proces bytí reálního, proces, který lze pomocí oněch souřadnic popsat, ale který na ně nelze ovšem redukovat. Jednou stránkou tohoto procesu je život; vše, co je a může být prožito, má určité místo v říši významů; ale právě proto, že významy jsou absolutní, nadempirické, nenáhodné, je v životě i něco více, je v něm realizace výběru, jež z nespočtu možností tká zvláštním, individuálním způsobem skutečnost. Toto realizující, v čase činné, jest ta pravá realita, kterou stále prožíváme a jejíž jsme zároveň součástí. Toto bytí v realitě zakládá pak možnost pravého poznání. Realita je realizace, ale každý krok této se měří na stupnici ideálního bytí. Tak má vše časové své koreláty nadčasové. Také naše chápání má své pevné formy; vědomí problému, předvědění a jasný názor evidentní. Evidence je v podstatě idea adekvátního názoru, příslušného té které věci. Je li tomu tak, pak význam našich evidencí je v tom, že nám ukazují pevnou zákonnost, podle které postupujeme do objektu. Poznání je zákonná jednota; jak v jeho předmětě, tak v jeho postupu je zákonitost. Existuje ideální koordinace mezi noetickými akty a předmětnostmi. Na počátku byla polemika proti realistické ontologii, založené na kauzálním, naturalistickém chápání vztahu subjektu a objektu. Tato teorie neobstojí, ale má přece zdravé jádro potud, pokud se v ní tvrdí, že se nám skutečně zjevuje jsoucno. Náš vztah k tomuto jsoucnu není však pouhá kauzace dojmu v pasivním subjektu ( neboť důsledkem by bylo, že subjekt by znal pouze vlastní afekce ( nýbrž je to vztah ideální koordinace, vztah „intencionální“, názorový, intuitivní. 6. Podrobnější rozbor některých evidencí a pokus o vyvrácení některých námitek Narýsovavše program filosofie evidentní ideje musíme se k jednotlivým evidencím obrátit podrobněji. Materiál tu nemohl býtisebrán a rozebrán do podrobností. To by vyžadovalo, aby celé poznávání lidské bylo podrobeno filosofické kritice ( úkol nad síly jednotlivcovy vůbec. Pouze náznaky mohou být zde podány, tím spíše, že materiál rozbíraný by zvládl daleko spíše ten, kdo se zájmem filosofickým spojoval by hlubší vzdělání exaktně-vědecké. Povaha věci nutila k tomu, pojmout sem i tyto detailnější otázky; své soudy podpíral jsem citacemi odborníků, jejichž smysl připadal mi nedvojznačný. Především nutno odbýt některé námitky zcela obecné. Evidence podle shora vylíčeného pojímání znamená, že pro každé jsoucno i jeho ideální podmínky jest specifický způsob, jak se projevují ve vědomí a jak je vědomí může v jejich podstatě nahlédat. Eliptické funkce nelze zahrát na houslích a pravdu o fyzikálním světě mi nedají apriorní úvahy. Evidence dává bytí pravdivé, nikoli jen domnělé nebo tušené. Dává je, jaké o sobě jest, nikoli tedy bytí mylné. Nelze tudíž souhlasit s teorií podanou Sigwartem v jeho Logice,71) podle níž vlastnímu já jako myslícímu a jako podmínce všeho myšlení a vší jistoty patří jediná „bezprostřední“ evidence, kdežto takzvaným axiomům a postulátům logickým patří jen „Denknotwendigkeit“, totiž pocit, že podle logických zákonů myslit musím, že jsem k tomu donucen. Podobné názory vyjadřuje také Wundt a Benno Erdmann.72) I jim je logická axiomatika např. založena v pocitu donucení (takovým pojímáním dalo by se snad vyložit, že někteří myslitelé každou pevnou systematiku pokládají za vnější nátlak na myšlenku, která se od ní musí stále osvobozovat ( tak u Cassirera a Brunschvicga) ( víru ve spolehlivost evidencí pokládá Sigwart za postulát, bez něhož nelze myslit; tím by se vykládalo, proč se držíme svých věr, pokud je nevystřídáme jinými, a proč přes varovné zkušenosti s předchozími držíme se i nadále nových. Ale jakým způsobem se nám mohou nové názory vnutit, držíme li se tohoto postulátu? Není podle Sigwarta evidencí v pravém smyslu, nýbrž pouze „jakoby evidence“, což je sporný pojem. Buď postulát spolehlivosti nezaručuje nic anebo to není postulát; evidence totiž nepotřebují žádných postulátů k tomu, aby platily. Pocit nutnosti myšlenkové jako popis evidentního aktu je nedostačující, protože pouze negativní; evidence nedonucuje jen, nýbrž také dává a osvěcuje (Němci říkají evidenci také Einsicht a užívají výrazu „es ist einleuchtend“).73) O teorii evidence, která její těžiště vidí jedině v aktu samém (takovou podal Franz Brentano), bude řeč v kapitole o Husserlovi. A. Stará a nová logika Zkoumejme napřed námitky, které proti evidenci mohou vzniknout na půdě formální logiky. Tato jako věda o předmětnosti vůbec, v její naprosté abstrakci od všeho obsahu, musí být považována za nauku apriorní evidentně založenou. Tu pak překvapuje fakt, že proti známému mínění Kantovu moderní logika formální změnila silně svou tvářnost proti tradiční logice aristotelské. Je zajímavo, že renesance při vší své vůli proniknout nad Aristotela zůstává ve staré sféře, pokud nové objevy matematické nepřipraví ideu nové logiky, jež u Descarta, Pascala a zejména Leibnize dochází prvního rozvržení. Tzv. matematická logika počíná u Leibnize. Jak je možno, že věda po tisíciletí horlivě pěstovaná poměrně náhle změní tvářnost tak, že se zdá postavena na nový základ? Logistikové vytýkají klasické logice, že zneuznala samostatnost principu sylogismu (transitivnost implikace), neznala princip dosazení konstant do logických funkcí a princip aserce, tj. samostatnost existenciálního kladu relace soudem vyjádřené proti podmínce existence vztahem určené. Ale ani princip sylogismu, ani logický formalismus nebyl klasické logice neznám (vždyť sám Aristotelés je vynálezcem formálního symbolismu); princip aserce pak, zabývá li se logika vskutku jenom formou myšlenky, nemá v logice místa. Nová logika nezapře svůj původ matematický; tento vedl namnoze k zpřesnění logického pojmosloví a povede ještě k ujasnění základních pojmů. Ale nových evidencí, které by vyvracely dosavadní, nepřinesla. Zdá se, že je možno postavit se na stanovisko vyjádřené v Luquetově Logique formelle,74) že logistika je praktičtější, pohodlnější a přesnější než logika klasická, což souvisí s jejím původem matematickým, avšak budovu vystavěnou Aristotelem a scholastikou nevyvrací, ani nepřivedla dosud k novému fundování logiky. Připuštěno je tedy jen, že ani v logice není vše bezpodmínečně jasné, že základní pojmy mohou být prohloubeny. Zde však povstává nová námitka: jak je možno pokládat jistou vědu za apriorní a zároveň uznávat, že i její základy připouštějí určitý pokrok v názornosti? Jak je dále možno, že věda po tisíciletí pěstovaná nedovedla dosud sjednotit mínění těch, kdo se jí věnují, v tak důležitých otázkách, jako je např. smysl a podstata soudu? Že nebylo dosud v logice o všem, i co se týče základů, dosaženo jednoty, má důvod v tom, že v těchto otázkách nejde jen o formulování nějakých konkrétních pouček, nýbrž o vypracování podmínek přesného poznávání vůbec ( složitý úkol, který je obyčejně zmáhán pouze velmi jednostranně. Ostatně nemáme li evidenci o podstatě soudu, můžeme přesto mít evidentní soudy jako vůbec je možno nemít potuchy o podstatě přesného poznávání a přece může toto poznávání ve svém obsahu být evidentní. Vizme tento příklad. Uvažuje o druzích výpovědi, tvrdí Aristotelés,75) že výpověď se děje dvojím způsobem. Buď se vypovídá o něčem, co v žádném subjektu není, nebo se vypovídá něco o něčem, co v tomto jest. Někdy v subjektu něco jest, ale nevypovídá se to o něm. Je patrno, že základ této klasifikace je pouze vztah atributu a subjektu, který máme uskutečněn např. v bělosti tohoto papíru, kdy subjekt je reální jednotou atributů, které vzhledem k jeho skutečnosti jsou pouhými abstraktními momenty. O jiném se Aristotelés76) nezmiňuje a je patrno, že pojme všecky výpovědi tímtéž způsobem. Je to vlastně až moderní logika, jež opouští toto mínění, když bylo založilo celou řadu metafyzických teorií. Za účelnější pokládá se dnes vycházet v logice od obecnější ideje vztahu vůbec. Tím se jednak logika zbavuje metafyzického přínosu, tím dosáhne, že je podána nenucená teorie takových soudů jako „bod A leží nalevo od B“, kde se nedá vztah „býti nalevo od B“ převést na vnitřní kvalitu prostorové pozice bodů A resp. B. Ovšem spor dosud trvá; tak Goblot dokazuje proti Lachelierovi, že v tomto novém pojímání logiky je chybou dělení inteligence ve dva procesy, proces atribuce a proces relace, které by spolu neměly nic společného, a že je možno ve skutečnosti všechny soudy relační převést na atribuční, čímž by zmizel rozdíl mezi logikou relací a logikou tříd, který se Goblotovi zdá v nové teorii nepřeklenutelný.77) Ale Goblot zakládá své mínění na subjektivních zřetelech, s nimiž nelze objektivní logice souhlasit. Každý soud je odpovědí na otázku, praví se tu, a tudíž ve své originální formě obohacení znalostí. Co bylo dosud známo a z čeho vyplývá otázka, je subjekt soudu; nový poznatek je predikát. Odtud vyplývá bezprostředně, že každý soud je atribuce. Ale pohlížejíce na objektivní stránku soudu, abstrahujíce od momentu pokroku poznání, ve výpovědi realizovaného, nekonstatujeme takový rozdíl mezi subjektem a predikátem, nýbrž pouze vztah mezi termíny, entitami všeho druhu. Jednota soudu je jednota tohoto vztahu. V soudu „kůň běží“ nebo „toto je běžící kůň“ je tento vztah atribuce; v soudu rovinné geometrie „přímka p, jež nemá společného bodu s přímkou q, je rovnoběžná s přímkou q“, je to rovnoběžnost, tedy vztah prostorové polohy. Neztratíme li však tento jednotící moment ze zřetele, můžeme se klidně postavit jak na stanovisko členů relace, tak na stanovisko vztahu sama; podle toho nám všecky soudy vyjdou jako atributivní či relační, jenže v prvním případě budeme atribuci dělit na vlastní a nevlastní podle toho, vyjadřuje li se v atribuci vnitřní determinace subjektu čili nic (kůň běží, člověk je rozumný ( Londýn je na severu od Paříže, bratr mého otce je můj strýc); relace podobně budeme dělit na vnější a vnitřní (dělíme li takto, zůstáváme na stanovisku čistých možností a necháváme stranou metafyziku relací, v níž ožívá spor o kantovskou apriorní syntézu a ideální konstrukci světovou).78) Jediné objektivní hledisko vzhledem k soudu by podle toho bylo pojmout jej jako jednotu materiálu a syntaxe, jak se také děje v Husserlově pojímání logiky (dokonce i impersonalia obsahují vždy poukaz na událost v určitém místě prostoru a v určitém čase, nejsou tedy pouhá tvrzení či popření jednoduché představy; mají tedy rovněž „členy relace“, subjekt a predikát). Lze se po tomto domnívat, že Aristotelés se přímo mýlil o struktuře soudu? Lze snad tvrdit, že jeho hledisko v tomto případě bylo úzké a že nedošlo dokonalé jasnosti; ale i z dnešních logiků si sotva kdo troufá tvrdit, že došel v základních otázkách logické struktury dokonalé jasnosti. Ani logika není věda dokonale průhledná, což ovšem nevadí, aby její rozvoj nebyl veden ideou této jasnosti a nespočíval na základech pevných. Aristotelovo hledisko bylo překlenuto obecnějším; ale v jeho vlastním mínění byl spolehlivý základ pravdy. Že však o podstatě soudu nebylo docíleno dosud jasnosti, má několik příčin, z nichž za hlavní nutno pokládat tyto: soud se pojímá ve smyslu rozmanitém, jako logický vztah významů, jako duševní akt, jako výpověď. Především o logických vztazích je nutno dospět jasnosti, psychický i jazykový výraz jsou zjevy sekundární. Proto je nesprávno k logice vycházet z psychologie a z objektivních fakt jazykových. Tak to činil např. Miklosič v Subjectlose Sätze,79) kde z faktu vyskytování vět pouze predikátových v různých jazycích soudil na možnost jednočlenného soudu, opíraje se v tom o názory Fr. Brentana. Dnes se zdá toto stanovisko úplně opuštěno.80) Ale podobně si počínají i psychologizující logikové, kteří v soudu vidí pouze duševní proces a objektivní moment v něm redukují jen na „původní vědomí objektivní platnosti“ (Sigwart),81) kteří v soudu vidí „spojování a rozpojování představ“ ( tak Krejčí, názor i psychologicky, co se podstaty myšlení týče, dnes opuštěný ( „analýzu celkové představy apercepčním kmitem“ (Wundt), „pojímání procesu jakožto činnosti nějaké věci“ (Jerusalem), „belief“ (angličtí empiristé) či „Bejahen oder Verneinen“ (Brentano). Psychologické názory mohou býti jak např. prof. Kozák v Zákonu ekonomisace82) a v přednáškách o Logice ukazuje, potud sjednoceny, že téměř každý z nich zachycuje něco z rozmanitosti procesů souzení; pouze pak jsou nesprávné, chtějí li vystihnout podstatu soudu a platit tedy jako logické teorie. B. Smysl základních zákonů logických Je známo, jak mnoho bylo diskutováno a jak mnoho se ještě diskutuje o významu základních logických zákonů. Tato diskuse, v níž se projevují názory začasté nadmíru diskrepantní, by mohla sama vrhnout stín pochyby na celou nauku o evidenci. V těch bodech, kde by evidence měla být podle předpokladů nejčistší, panuje přec jen určitá nevyjasněnost. Za logické zákony se pokládají: zákony identity, kontradikce, vyloučeného třetího a zákon důvodu. Moderní logistikové usilují, aby aspoň princip sylogismu byl pojat mezi dosavadní principy. Dějí se tedy pokusy tu jejich počet rozšiřovat, tu naopak převádět tyto zákony na pokud možno jediný anebo zneuznat ostatní vzhledem k některému z nich. Zejména princip identity byl často vyzvedán na úkor druhých, které se jeví buď jeho parafrází nebo důsledkem. Eleaté z něho učinili jediný zákon ( charakteristiku jsoucna. Po Leibnizovi Wolff z něho vyvozoval zákon dostatečného důvodu. Také pro Herbartovu83) ontologii je věta identity základní. Dnes ještě Riehl, Kozlowski, Lalande, Spir a Meyerson v něm spatřují vlastní tajemství poznání rozumem. Celé logické myšlení převádějí na identifikaci (např. u Meyersona subjekt – predikát, příčina – účin, důvod – důsledek jsou vesměs korelace, vytvořené identifikační tendencí).84) V důsledku toho celá logika představuje pouze požadavek myšlenky, která se snaží zjednodušit a dokonce zúplna rozrušit rozmanitost daného. Meyerson dále tvrdí a příklady dokládá, že u velikých tvůrců filosofických není nikdy ostrá distinkce mezi příčinou a důvodem právě proto, že identifikující tendence je u nich velmi silná a že si nechtí uzavřít touto distinkcí výhled na větší jednotu vědění. ( Proti tomu Schopenhauer vidí naopak zdroj rozumového poznání ve větě o důvodu, která má podle jeho mínění čtvero známých nepřevodných kořenů, jimiž přesto však proniká určitá jednota.85) ( Podobně dnes Volkelt a Leibniz mluví jako o logickém principu většinou o větě kontradikce a nikoli o větě identity; identické jsou primitivní soudy každé skutečné vědy, ty však ovšem nejsou totožné s principem kontradikce.86) Podobnou myšlenku mají asi Brentano a Kraus, když tvrdí, že věta identity je buď nepravým (uneigentlich) vyjádřením věty sporu nebo pouhým empirickým konstatováním, které je nadto zbytečné a bezobsažné. Leibniz má pouze dva základní principy, sporu pro nutné, dostatečného důvodu pro náhodné pravdy a tyto dva principy jsou zároveň poslední kritéria pravdy. – Originální stanovisko zastupuje Losský. Pro něho všechny racionální zákony jsou rozmanitými hledisky na týž prafakt, jednotu ideálního předmětu – pojmu, jehož odlišné aspekty podávají. Přirozeně nesledujeme cíl vyčerpat všechny možné názory v tomto ohledu. Cílem těchto řádek je naznačit, jak rozmanité zřetele metafyzické a psychologické zasahují do diskuse a znemožňují patřičné ujasnění celé věci. Sigwart právem vytknul i Kantovu a Leibnizovu výrazu věty sporu metafyzičnost a z toho patrno, že v podobných otázkách je na místě největší opatrnost. Jakoby i zde byla vláda aspektů, obsahují všecky názory něco správného. Patří však všecky spíše do metafyziky nebo do psychologie nežli do logiky. Do logiky mohou patřit a jména logických zákonů zaslouží tyto zákony jen potud, pokud jsou výrazem zákonitosti, která patří každé předmětnosti v její formě prosté (neodvozené; logické zákony nemají nic společného se systémem axiomat, z nichž by se dal vyvodit nějaký deduktivní systém). V tom ohledu snad nejspíše vyhovuje pojímání Losského; dosti podobně chápe věc také Husserl. Podle nich jsou logické zákony obecným rámcem uvědomitelnosti každého obsahu; věta identity v podstatě značí, že skutečný význam dá se jen jediným způsobem realizovat v adekvátním vědomí; věta sporu, že dvě věty, jež jsou jedna druhé kontradiktorickým opakem, nedají se obě realizovat; věta vyloučeného třetího, že existuje reciprocita realizace mezi takovými kontradiktorickými protiklady. Co pak se věty důvodu týče, kryje se s požadavkem evidence bezprostřední nebo prostředečné pro každé námi vystavené tvrzení. Budiž zmíněno ještě, že Hegel popíral princip sporu. Domníval se, že přivtělením sporu do svého konstruktivního principu dokáže zvládnout skutečnost i s tím, co se na ní zdá zprvu iracionální. Poheglovští absolutní idealisté viděli jasně nebezpečí popírání věty sporu a snažili se mu vyhnout, tak např. Hamelin. Hegel chápe „spor“ velmi násilně a vidí kontradiktorické opaky tam, kde jich případně vůbec není. Důležitější jest, že v poslední době podléhá zákon vyloučeného třetího skepsi matematických techniků. Je to především spor o základy teorie množství, který k této skepsi mnohé přivádí. Teorie množství, založená Cantorem, vedla k jistým nesrovnalostem a paradoxiím (Russellova paradoxie ( množina, jež obsahuje všechny množiny, které neobsahují sebe samu jako člen, paradoxie Burali Fortiho ( pořadové číslo množiny, jež obsahuje všechna možná pořadová čísla, Richardova paradoxie ( soubor konečným způsobem definovatelných čísel). Tyto paradoxie vykládány mnohými, zejména tak činí Poincaré, Richard, B. Russell, jako důsledek tzv. nepredikativního postupu, tj. takového, při němž se člen jistého souboru definuje právě pomocí tohoto souboru. Někteří, aby tento postup oprávnili, ukazují jej i v jiných za zajištěné pokládaných částech matematiky (Zermelo), což ovšem není striktní důkaz oprávněnosti. Vzdát se nepredikativního postupu značí však upustit od teorie množství ve formě vypracované Cantorem. Jen nepredikativním postupem lze podle mínění Fränklova.87) V aktuálně nekonečném zdůvodnit rozdíly veličinné. Pro Cantora svědčí jedině logická disjunkce; jeho pokus má oprávnění logické, připustíme li bezpodmínečnou platnost zákona vyloučeného třetího. Proti tomu zdůrazňují mnozí nekonstruovatelnost, která je údělem každého nepredikativního postupu (Poincaré) a na této zakládají svou polemiku. Z Poincaré právě vychází směr ve filosofii a technice matematiky, který konstruovatelnosti přikládá rozhodující význam v matematice. Tento směr dává si jméno intuicionismus. Jeho zástupci jsou zejména Brouwer a Weyl, z filosofů odborníků fenomenolog O. Becker. Intuicionisté tvrdí podle Fränkla88) 1. že matematika je nezávislá na matematické řeči ( a na formách logických zákonů, v nichž intuicionisté spatřují pouhé formy vyjadřovací; 2. že konstruktivní definice množství je základem matematiky. Podle intuicionistů matematická existence se nedefinuje nesporností, nýbrž konstruovatelností. „Matematika je spíše činnost nežli nauka“.89) Nutno nejen dokázat nespornost, nýbrž také ukázat metodu, jak k určité matematické faktičnosti dospět. Pro intuicionistu „existuje číslo iracionální“ není soud, nýbrž soudový abstrakt („Urteilsabstrakt“, Weyl), kdežto „@π# je číslo transcendentní“, jest skutečný soud. Matematika je proti logice věda základní, logika je z ní vyvozena jako speciální případ a jako forma vyjadřovací. Matematika nepotřebuje logiky, poněvadž má vlastní zdroj poznatků matematických, matematickou intuici, kdežto logika potřebuje aspoň z části poznatků matematických (jako právě zákon vyloučeného třetího je abstrahován z konečných množství a pak generalizován;90) podobně též dictum de omni et nullo91)). Intuice matematická je názor nekonečné řady číselné resp. jejího neukončeného tvoření. Jí se umožňuje základní operace matematická, totiž konstrukce libovolného čísla v řadě.92) Je tedy intuice pravým plodným a pozitivním principem v lidském formálním poznávání, kdežto zásady jako principium exclusi tertii93) mají použití jenom při nekonstruktivních, apagogických důkazech. Jsou tedy matematicky bezcenné. Tak hluboko až zasahuje do lidské inteligence znepokojivý problém nekonečna, že citovaní odborníci jeví ochotu vzdát se fundamentálního zákona, na jehož základě dokázána bezespornost tak četných matematických i jiných pravd. Zákon vyloučeného třetího platí podle intuicionistů jenom v oboru množin konečných a to nikoli jako apriorní poznatek, nýbrž jako anticipace možného konstruktivního rozhodnutí, které se dá provést konečnými prostředky.94) Klást pro nekonečno zákon vyloučeného třetího nemá podle toho smysl. ( V novější matematice má intuicionistická teorie silný vliv i na své protivníky.95) Přesto je intuicionismus nadmíru vzdálen toho, aby byl všeobecně přijímán. Po matematicky technické stránce znamená totiž nesmírné stížení některých důkazů a pro obor matematiky nepříjemné zúžení. Proto se matematikové snaží nesnázi odpomoci tím, že novými metodami, které nestojí v protikladu s finitistickými požadavky intuicionismu, snaží se o restituci těch částí matematiky, které po intuicionistické kritice odpadají.96) Dále používají i nadále bez výčitek svědomí principu vyloučeného třetího, poněvadž obtíž nezdá se ležet v tomto zákonu, nýbrž spíše v rozmanitých potencích nekonečna. Je snad jeho význam méně a priori a méně evidentní, přestane li se ho z konvence používat, dokáže li se případně, že v těch a těch konkrétních případech lze se obejít bez něho? Bylo intuicionistickou kritikou dokázáno, že nemůže být vůbec principem jsoucno zaručujícím? Bylo nejvýš ukázáno, že vzdáme li se ho, můžeme ujít kontradikcím a paradoxiím nauky o množinách a valnou část matematiky přeorganizovat na nových základech; ne však, že by řešení kontradikcí nauky o množinách nebylo možno jiným způsobem, bez zavržení všech „soudových abstraktů“, mezi něž podle intuicionismu patří náš princip. Kde je právo ve jménu intuice číselné řady zavrhovat „intuice“ jiného řádu? Vyžaduje klad jedné negaci druhé, není intuicionismus zneuznáním toho, co je autonomního v logice? ( Jednostrannost intuicionismu v tomto ohledu zdá se dnes obecněji uznávána. C. Otázka subalternace, částečné konverze a modů Darapti, Felapton, Bramantip, Fesapo Co je v obvyklém pojímání evidentnější než zásady formální dedukce sylogistické? Odedávna jsou tu sice jisté sporné otázky, např. samostatnost čtvrté sylogistické figury, ale to vlastně není spor o platnost, nýbrž spíše o symetrii sylogistických útvarů, o topografii logickou, nikoli o vlastní logický obsah. Moderní logistika však přičinila v teorii sylogistiky několik distinkcí, které podle některých mají důsledkem neplatnost některých figur. Ve výkladu bude zde sledována kniha Le [asi jen iniciála L.] Rougiera La Structure des Théories déductives.97) Všechny jednoduché kategorické soudy jsou podle Rougiera existenciální. Kladou vždy (logickou nebo intuitivní, empirickou) existenci individuí ponechávajíce stranou podmínky této existence. Proti tomu soudy relační a atributivní kladou podmínku existence; jsou li partikulární, nebo singulární, jsou vlastně dvojité: vyjadřují jak podmínku existence, tak logickou či intuitivní existenci. Jelikož však soudy relační a atributivní jakožto jednoduché a universální o existenci nevypovídají, vyplývá odtud neplatnost úsudku ad subalternatam.98) Rovněž tak vyplývá neoprávněnost konverse per accidens.99) Nevyplývá li z toho, že je li x člověk, je x smrtelný, že empiricky existují lidé, nevyplývá li podobně z toho, že je li a rovno b, b rovno c, pak a je rovno c, že existují veličiny sobě rovné, pak nelze rovněž z takovéto podmínky existence vyvodit, že některé věci smrtelné jsou lidé ani že některé věci sobě rovné jsou veličiny ( neboť právě nevíme, jsou li lidé a jsou li veličiny. Z SaP nevyplývá tudíž SiP. Jedině v tom případě, že klademe od počátku existenci logických či reálních předmětů, můžeme konverzi a subalternaci provádět. To je prostý důsledek hypotetického charakteru universálních soudů vztahových. Přirozeně neplatí pak ani ty mody sylogistické, v nichž ze dvou universálních propozic hypotetických vyplývají závěry partikulární. Jsou to svrchu citované mody 3. a 4. figury. ( Podobně E. Goblot odděluje docela teorii sylogismů kategorických od hypotetických a jedině v hypotetických mohou podle něho premisami být zákony. Teorii hypotetických sylogismů nevyčerpává modus ponens a modus tollens,100) nýbrž po bok všem modům kategorickým lze postavit mody hypotetické. ( Co znamená distinkce po vzoru Russellově prováděná Rougierem pro pojem evidence? Ukázal se tu klam, v němž by myšlení bylo bývalo spoutáno po staletí, domnělá evidence, která se nyní rozplývá jako sníh na novém slunci pravdy? Ale pojměme věc konkrétněji: ztratil snad sylogismus: všichni lidé jsou tvorové rozumní všichni lidé jsou smrtelní někteří smrtelníci jsou rozumní tvorové na své průkaznosti? Rozhodně nikoli, pojmeme li konklusi, jak navrhuje Goblot, takto: smrtelnost nevylučuje rozumnost, ani tenkrát, klademe li implicitní předpoklad, že existují lidé. Rougierova distinkce má svou varovnou oprávněnost a svou teoretickou hodnotu; ale pouze upřesňuje, nepopírá evidentní jádro, které staří logikové zde správně viděli. D. Evidence matematických principů Zde snad lze nejlépe sledovat vývoj našich jistot. Tzv. generalizace pojmu čísla např. ukazuje vývoj našich pojmů číselných a zároveň jistot, které s nimi jsou spojeny. Ještě Descartes označoval negativní kořeny rovnic vyššího stupně za nesprávné. O imaginárních číslech píše Leibnizovi Huyghens: Il y a quelque chose de caché là dedans qui nous est incompréhensible (1674).101) Jakou krizi lidského chápání způsobil již pradávno objev iracionálních čísel, je všeobecně známo. Ale vždy se z takové krize myšlení myšlení záhy vzpamatovalo a pokračovalo na své dráze; byly to krize vzrůstu, nikoli úpadku. Počněme výkladem konzervativních názorů na tyto krize. Je znám výrok matematika Kroneckera: „die ganzen Zahlen schuf der liebe Gott; alles übrige ist Menschenwerk“.102) Celé číslo by podle toho byla jediná racionální danost, zbytek pouhá počtářská konvence. S takovým názorem ještě v době nedávno minulé byli srozuměni mnozí filosofové, jako např. Hamelin. Tento generalizaci číselnou považuje za konvenci analogickou těm, podle nichž kružnici definujeme oklikou přes parabolu nebo elipsu.103) Hamelinovy důvody jsou ovšem čistě metafyzické: číslo celé se dá nejpohodlněji začlenit do jeho dialektické konstrukce. Tak se zdá vůbec, že důvody pro primát přirozených čísel vyplývají odjinud než ze samé povahy matematických předmětů, jsou to jakési rozpaky ducha před pojmem, který se nečekaně rozrůstá a obohacuje a jehož další vývoj se nedá předvídat. Ve skutečnosti tu není krizí lidského chápání, nýbrž jen pokračující objevování, jež zachovává celý pozitivní obsah toho, co již dříve bylo známo. Pouze domnění, že již máme v ruce všecky prvky matematické pochopitelnosti, ukazuje se iluzí, a toto domnění není evidence, nýbrž pouhá duševní setrvačnost, o jaké byla zmínka výše. Nevědění není evidence nemožnosti. Evidence, že nevím a nemám prostředky k získání určitého názoru, zaměňuje se tu s nemožností objektivní; nemožnost taková, jako např. pravidelný desítistěn, spočívá ve sporu; zde však takového sporu není, nýbrž pouze nedostatek jasnosti, který vyzývá přímo k tomu, aby byl překonán. Pro to je charakteristický právě Huyghensův výrok, shora uvedený. Nejsou však jiné otázky základů matematiky toho druhu, že jsou s to způsobit skepsi k celé budově? Máme tu známou otázku, zdali je logicky původnější pojem čísla základního nebo řadového; za prvním pojetím stojí zejména intuicionisté (Kronecker, Weyl), za druhým formalisté logičtí. Rozumí se, že tendence obou skupin jsou různé a že jejich založení aritmetiky bude pokaždé vyhlížet jinak. Značí to krizi evidence? Ale celé nedorozumění spočívá asi v tom, že se nehledí ke korelativnímu charakteru obojího. Není počtu bez pořádku a není pořádku bez počtu. Tento názor byl vysloven např. Brunschvicgem: „máme li pochopit dokonale princip a obsah čísla, není možno oddělit kardinaci od ordinace“.104) Tento cit vzájemné souvislosti obou stránek číselných pojmů byl vždy živý; někteří autoři zde vidí zdroj starých mystických spekulací číselných, v tomto charakteru zároveň individuálním a přece v řadě vloženém, který patří každému číslu.105) Filosofové rovněž tento moment často zdůraznili; tak Schopenhauer, Satz vom Grunde, § 38. Nevidím ostatně důvodu, proč by ten, kdo zdůrazňuje důležitost ordinace, musil být intuicionistou, tj. v podstatě psychologistou. Matematika je věda přísných zákonů. Zákon znamená, že je li dáno a, je ipso facto dáno též b. Zákon je nutná relace; takové jsou implikace a ekvivalence. Předpokladem matematiky je tedy obecná logika relací. Matematická evidence se zakládá na percepci relací. Již sám pojem počtu je založen na vztahu ekvivalence; pro vztahy čísel platí pak opět určité zákony. Číselná ekvivalence zakládá pojem operace. Každá operace početní je dirigována určitými zákonnostmi jako je komutativnost, asociativnost pro sčítání, komutativnost, distributivnost pro násobení. Ekvivalence sama je relace komutativní a transitivní. Je tedy konečně všechno v matematice převoditelno na typy relací. Tyto relace si uvědomujeme zprvu konkrétně, na jednotlivých příkladech, ale abstrakce izoluje pak z nich jen to, co už v nich je implicitně dáno. Abstrakce však uvolňuje matematickou formu, činí ji samostatnou, stává se názorem relací. Matematická evidence je evidence dedukce, aspoň v tom je hlavní její cena. V matematice nezůstáváme při nehybném názoru východiska, nýbrž pokračujeme od něho k novým vztahům. Již Kant zdůrazňoval, že proti filosofickému poznání z pojmů je matematické poznání z konstrukce pojmů. Je li dán problém, musí se výsledek pomocí vhodných ekvivalencí zkonstruovat. Z pouček se tak stávají operační pravidla. Není možno vědět s plným přesvědčením, že v proporci produkt vnitřních členů je roven produktu vnějších, než znásobením obou stran úměry patřičnou veličinou. Kdybychom zůstali prostě při názoru, že výsledek se nemění, násobíme li čitatele i jmenovatele touž hodnotou, nedospěli bychom nikam; musíme z této poučky učinit operační pravidlo a operaci vykonat v konkrétním případě, chceme li se přiblížit cíli. Tento průchod kratšími či delšími řadami ekvivalencí je pro deduktivní postup charakteristický modus evidence. Když Descartes v matematické evidenci rozeznával intuici a dedukci, vyjádřil pravdu, která tkví v podstatě matematického myšlení. A podstatu dedukce opět správně určil jako postupnou intuici. Důraz je na slově postupná. Umožnit postup evidence je účelem dedukce. Kdo neumí zkonstruovat sumu úhlů v trojúhelníce, nemůže nikdy vědět, čemu se rovná. Konstrukce umožňuje tak postupný názor, ovšem konstrukce přesná na základě pevných definic. ( Descartes tvrdil též, že některé z pravd zjistitelných deduktivně jsou též zjistitelny intuitivně, že tedy přechod od intuitivní danosti k deduktivní není bez středního členu. To se vztahuje ovšem jen na první dedukovatelné věty. Kdybychom chtěli přímým názorem zajistit větu Pythagorovu, nedošli bychom, praví Carnap, než k nerovnosti o stranách a k neurčitému odhadu velikosti čtverců.106) Tomu nemůže odpomoci jakkoli zpřesněná smyslovost; k tomu je potřebí specifického, umělého postupu. I kdyby božská inteligence zírala na trojúhelník, neuvidí v něm prostě sumu úhlů rovnu 180o. Vycházíme tedy v matematice od názoru, ale je to názor logický, názor vztahů. Moderní matematika zdůrazňuje tento svůj charakter tím, že je si vědoma své pouhé formálnosti a nazývá se hypotetickým systémem. Axiomy, na nichž spočívají jednotlivá matematická odvětví, jsou prostě pravidla vztahů. Mezi čím jsou tyto vztahy, je pro jednotlivé axiomy lhostejno, to netanguje jejich formu. Jen ve svém systému určují axiomy blíže formu předmětnosti, k níž se vztahují. Máme systémy izomorfní, v níž táž forma je vyplňována různě, např. v projektivní geometrii máme princip duality, který prohlašuje, že principy zůstanou beze změny, nahradíme li to, co označuje slovo „bod“ tím, co označuje slovo „přímka“ a naopak. Obtíž matematické povahy je ovšem v tom, jak zaručit nespornost axiomatického systému. Tu musí býti buď vycházeno od evidence přímé, příslušné určitým axiomům, nebo je nutno dát axiomům určitou interpretaci, zkonstruovat model. Takový model byl dán Felixem Kleinem pro neeuklidovskou geometrii (model euklidovský) nebo Hilbertem pro geometrii vůbec (model aritmetický).107) Tak spěje matematika k tomu, budovat na základě názorně zaručených nové systémy vztahů. E. Předměty vnějšího a vnitřního vnímání Rozdíl mezi těmito dvěma druhy vnímání byl silně zdůrazněn Descartem v jeho boji se skepsí. Do té doby i tam, kde sebejistota vědomí stavěna jako hradba proti skepsi, např. u sv. Augustina, není tu principiální rozkol: „budiž nás vzdálena pochybnost o pravdě smyslové zkušenosti, praví, neznali bychom číslo, velikost a určenost věcí, kdybychom je nevnímali smysly“.108) Proti tomu Descartes dal vnitřnímu vnímání výjimečné postavení, které mu ( přes rozmanité osudy této výjimečnosti ( průběhem dějin moderní filosofie celkem zůstalo. Rozdíl je základní, ale přece jsou tu mnohé společné rysy, pro které bude obé probráno v jediné kapitole. Obojí, jak vnější, tak vnitřní vnímání, dává nám pravdy faktické, věci, procesy, ne ideje. Každý předmět vnímání bylo by lze označit indexem „tento“ na rozdíl od ideje, která vylučuje individualizaci, protože ve své jednotě obsahuje podstatu všech individuí. Vnější vnímání je obráceno na předměty v prostoru. V tom je jeho distinkce proti vnímání vnitřnímu. Co však je prostor? Ježto jím byly charakterizovány všecky vnější vněmy, možno říci, že prostor je určitá idea. Musí se projít ideovými daty, aby se došlo k individuálnímu. A ovšem jistota o prostoru je důležitá pro založení jistoty věcí. Tuto důležitost nahlíželi všichni ti, kdo prostor pokládali za ideální prvek předmětnosti. Tak Kant se svou teorií, podle které je prostor forma názoru a priori nebo Leibniz se svým míněním, že prostor je „un rapport, un ordre, non seulement entre les existants mais encore entre les possibles comme s’ils existaient ( mais sa vérité et sa réalité est fondée en Dieu, comme toutes le vérités éternelles“.109) Leibnizovo pojímání je objektivní, Kantovo subjektivní; Kant pokládá „názorové formy“ proto za součást subjektivity, že objektivní pojímání vede podle jeho názoru k antinomiím. Kantova teorie donedávna byla z noetických teorií prostoru nejpevnější; tzv. neeuklidovské geometrie byly považovány proti neodkladné mluvě euklidovského názoru za libovolnou rekonstrukci principů euklidovských, která nemá co činit s fyzickou realitou. Poměry se silně změnily zevšeobecněnou teorií relativity. Riemannův zakřivený prostor ukazuje se účelnější pro fyzikální výklad, jelikož dovoluje do důsledků nové koncepce časoprostoru pojmout gravitaci. (Na druhé straně zde právě Driesch zakládá svůj odpor proti teorii relativity, kterou podle jeho mínění možno pokládat pouze za matematickou konstrukci bez reální hodnoty.) Tak od subjektivního pojímání je dnes zase patrný obrat k objektivnímu. Prostor se opět stává ideou řádu koexistence, nevyčerpává se tím, co je z něho přístupno při vnějším vnímání. Náš prostor je pouze určitá specifikace této ideje. Otázka významu prostoru je úzce spojena s významem předmětnosti vůbec. V prostoru se odbývá nebo s prostorem souvisí celý náš život; rozmanité jeho etapy jsou spojeny s velmi rozmanitými etapami pojímání prostoru. Prostor je sice něco jednotného, ale jeho smysl se explikuje pozvolna; praktické životní stanovisko vidí v něm především rozmanitost významů jako „blízko“, „daleko“, „nahoře“, „dole“, „vpravo“, „vlevo“, „zde“, „tam“ atd.; identita předmětu v prostoru a kontinuita aspektů jsou tu jediná přesnější vodítka se zárukou platnosti čistě objektivní. Přesnější zřetel k zákonitosti prostorové vzniká měrou; při měření si uvědomíme základní požadavky přesnější intuice, jako je homogennost prostoru; odpoutávání od čistě názorné báze počitkové rozmanitosti pokračuje; prostorovou danost analyzujeme postupně v jednotlivé momenty pořádku, spojení, kongruence. Přitom se nazíraný prostor ukazuje formálně zvládnutelným, se symboly, jež znamenají principy geometrické, lze zacházet podle pravidel čistě logických; ovšem je možna též obměna axiomat, jejíž nespornost je však [třeba] dokázat. Tak vznikají prostory metrické, jež jsou nutným podkladem koncepcí fyzikálního prostoru. Fyzikální prostor není jen jisté hledisko, není jen logická forma určitého druhu, je vlastnost skutečnosti, jež reguluje veškeru koexistenci. Z toho sleduje, že nemůže být nikdy cele dán ve vědomí, nýbrž jen se v něm obrážet symbolicky nebo být zachycován jako idea, zákon, regulující rozmanitost daného. Čistý názor euklidovský je pouze etapou na tomto postupu k objektivnímu významu prostorovosti. Ze všech prostorů metrických je euklidovský nejjednodušší; nejsnáze se jím zkušenost zvládne. Pro nás je euklidovský názor přirozeným východiskem celé spaciální konstrukce. Ale jeho evidence nestojí na stejném stupni s evidencí logických zákonů a jeho jasnost nevylučuje z reality ostatní logické možnosti. Zůstane branou k prostoru pro nás; ale jeho záměna jiným neimplikuje spor a jak bylo ukázáno, jeho analýza uvádí k neřešeným problémům, které jej prokazují jako pouhý aspekt. Proč má náš prostor tři dimenze? Kolik pokusů bylo učiněno o dedukci tohoto počtu; už sama jejich rozmanitost svědčí o malém úspěchu. Někteří hledají kauzální důvody pro tento počet,110) což je ovšem circulus vitiosus; problém zůstane problémem. Proč, odkud právě tyto konkrétní vlastnosti euklidovské rozmanitosti? Každý dualismus, pravil kdysi Brunschvicg, klade problémy; tím spíše to platí o každé pluralitě, která není vyčerpáním všech možností. To postačí k poznání, že prostorový přirozený názor není sám v sobě pevný a dokonalý. * * * Nejen ve formě, i v obsahu vnějšího vnímání jsou prvky nedefinitivní, jsou momenty relativní k našemu postupu do objektu. Jak známo, vnější vnímání podléhá četným omylům, které jsou často nevykořenitelné, nedají se žádným způsobem opravit, i když jsme o klamu plně přesvědčeni. Jsou to takříkajíc objektivní omyly, do nichž všichni normální lidé upadnou stejnou měrou. (Ti, kdo chápou evidenci jako objektivní představové, příp. soudové donucení, by musili takové omyly chápat jako evidence a kdyby na způsob takovýchto „evidencí“ chápali i všecky ostatní, bylo by poznávání ovšem pro ně smyslu zbaveno.) Mezi těmito omyly nejvýznačnější dvě třídy reprezentují halucinace a smyslové klamy. Jak tyto klamy vznikají, nás zde nemůže zaměstnávat; jde však o to, není li přece v nich nějaký alespoň náznak pravdy. Zdají li se nám světelně intenzívnější předměty většími, projevuje se v tom přec určitá charakteristická vlastnost našeho vnímání, jeho spojitost s námahou, činností celého těla, a zároveň jeho na celek směřující charakter. Pak je, myslím, přehnáno tvrdit, že by všechny tyto klamy dávaly věci jiné, nežli jsou, že by vždy záměna byla úplná; spíše jsme uvedeni v pochybnost, jaké to skutečně jest, aspoň v některých případech. Tak při známých úsečkách Stillingových111) nastane klam hlavně při zcela povrchním pohledu, při rychlé reakci; při důkladnějším vyšetření zbude z celé věci pochyba, váhání. Podobně je tomu při obrazci Zöllnerově.112) Obtíž zdá se ležet v tom, že vnímání, podstatou především kvalitativní, prosté, má sloužit za rozhodující instanci kvantitativního určování vztahů. Ovšem že ve verifikaci takových případů bude mít smyslové vnímání opět svou důležitou roli; zdá se tedy, že nevyjdeme z bludiště pochyb o smyslovém vnímání. Jenže bychom pak přehlíželi rozdíly v jeho jistotě; není li na jeho základě možný přesný odhad vztahů v některých případech, není tomu tak přece vždycky a my se snažíme převést např. při měření případy pochybné na případy jistší. Ostatně jest svět obecného smyslu (sensus communis) podstatně kvalitativní. I kvantita je zprvu kvalitou; národové primitivní, kteří nemají čísel a přesných měr, odhadují přesto kvanta velmi přesně na základě útvarových vněmů.113) I názvy některých našich číslovek nesou stopy původně neurčitě kvantitativního významu; tak [staro]slovanské tysošta (tisíc) znamená původně „tučná desítka“. Jiný druh omylů smyslově vnímaného jsou iluze, které vznikají předběžnou a předčasnou interpretací aspektů. Právě v těchto iluzích je patrno, jak podstatná je pro vnější vnímání forma věci, jak vnímání nezůstane při pouhém aspektu, nýbrž musí jej podle možnosti dále určovat. Není vůbec nezačleněných počitkových a představových dat, nýbrž v každém okamžiku spatřujeme věci skutečné nebo možné. My sice v každém okamžiku máme velice blízko k vněmové mýlce, protože své vnímání stále předbíháme pořádajíce bohatství prezentací, které nám předkládají všecky naše zdroje dat; ale jelikož se stále děje verifikace, a to již kontinuitou života sama, mými činy a postupnými vněmy, jsme si sebou i svými předměty dokonale jisti. To je vlastní životní jistota, totiž jistota spořádaného světa, kterou nezviklají sebehrubší omyly; každý omyl podléhá rozčarování, rozpoznání omylu. Analýzou těchto rozpoznání se zabývavší Leyendecker114) dochází k názoru, že takové rozpoznání je nezvratné, a tato nezvratnost podstatnou složkou rozeznání omylu; dále že ke každému klamu přísluší podstatně akty a stanoviska, v nichž je možno klam rozeznat. S právě vylíčenými iluzemi má halucinace mnoho společného. Nevzniká zcela spontánně, nýbrž snad ve všech případech na základě určitého zaujetí; halucinují, praví Krejčí, lidé vznětlivé povahy a bujné fantazie spíše nežli jiní, jejich halucinace mají vždy určitý význam. Nejsou to též zjevy čistě subjektivní, nýbrž vyrůstají vždy na základě prezentovaného. Vezměme tento příklad, uvedený Krejčím: cestující, který se doví, že v minulé noci se v jeho světnici kdosi oběsil, halucinuje při nočním probuzení oběšence v zácloně, ozářené měsíčním svitem.115) Přiblíží se, ale vidina trvá, až konečně hmat rozhodne, že šlo o halucinaci. Halucinace tu vznikla očividně na základě zaujetí: měla i svůj určitý názorový podklad v aspektu visutého předmětu; halucinující jde po stopě své prvotní „intence“ a potvrzuje li se mu tato, stává se omyl vzdornějším, ovládá snadněji, osoba je tak pod vlivem prvotního zaostření, které má k dispozici řadu dokladů, že verifikuje pouze kladně, tedy nikoli nestranně. Že halucinace musí mít určitou sobě vlastní fenomenální charakteristiku, dokazují případy jako Nikolaiův,116) který dovedl halucinace rozeznat od reálních předmětů a který se jich dovedl po nějaké době vždy zbavit. Zvykl jim, a toho halucinace, příslušné ke stavu určitého vzrušení, k situacím výjimečným, nesnášejí. Halucinace je pokus výjimečného duševního zaostření o předmět a ani tenkrát, opakuje li se, nepatřívá k ostatní předmětnosti, nýbrž jeví se čímsi nadpřirozeným, bývá symbolem vyšší činnosti, která se v člověku projevuje, povzbuzující či vzrušující objektivace. S tím souvisí, že halucinace bývají poměrně hojné u lidí, kteří jdou za velkým, nebývalým cílem, jako u filosofů, náboženských lidí apod. Z filosofů např. zaručeně halucinovali Cardanus, Bodinus, Descartes, Pascal, též Sebastian Franck; někteří chtěli ve smyslu halucinací interpretovat i sokratovské Daimonion (Lailus – teze však nezasluhuje důvěry). I halucinace lze překonat, jak řečeno, postupnou verifikací, přezkoumáním předmětnosti, soustředěním na ni; jedině tam, kde tato koncentrace je nemožna, kde tudíž není verifikace v pravém smyslu toho slova, je halucinace vládnoucí, nepřekonatelnou mocí. Také sen není možný sám o sobě; v probuzení má nutný modus přechodu ve skutečnost. Také sen je pokus dojít k předmětnosti při neúplné prezentaci a neschopnosti verifikace; mnozí psychologové, u nás Krejčí, jej vykládají jako reakci na první neurčité dojmy, které jsme s to přijímat při probuzení. Bergson rozlišuje ve shodě s tím „plan de l’action“ a „plan du rêve“;117) při prvním duch se koncentruje k činu a soustředí svou pozornost na život, při druhém se pasivně dává unášet proudem prezentací se vším jeho bohatstvím, jeho kapriciózními analogiemi a střídajícími se obrazy. Ale jako k aktivnímu duchu patří nutně sen, zvrat jeho obvyklého směru, tak se sen nutně zruší probuzením, přestane li individuum být pasivní hříčkou svých exteriorizujících se představ, pokusí li se o verifikaci. Podle mého mínění jsou čistý plán akce a plán snu pouhými limitami, vždy se jeví tendence o skutečnost, vždy se v nás něco napíná směrem k ní, nikdy se neztrácíme úplně ve snu. Sen tedy nutně přejde ve skutečnost. Ale co kdyby sen měl v sobě touž pravidelnost jako náš bdělý stav? Od Descarta přes Pascala až po Driesche se zdůrazňuje vždy znovu, že bychom pak neměli možnosti rozeznat skutečnost a sen. Ale to by znamenalo pouze, že není vůbec snu, byly by jen dvě odlišné skutečnosti probíhající paralelně. Což nám naše představivost neprezentuje často ideu takové dvojitosti světů? Je zajímavo, že fakt snu podal jeden z prvých skeptických argumentů, které jsou nám vůbec známy ( u Hérakleita se praví: „věci, jež zříme ve bdění, jsou smrt, právě jako ty, jež zříme ve spánku, spánek“;118) Hérakleitos tu provádí analogii života a sna, která se stala ve filosofii i v rozmanitých životních názorech obecným místem. Ale týž Hérakleitos ihned dodává: „bdící mají společný svět, ale spící se obracejí každý do svého světa“. Tím postihl charakter objektivity, který snu schází a tím první své myšlence ulomil skeptický hrot. Vnější vnímání dává tedy skutečnost v aktivním procesu verifikace. V tomto procesu si právě uvědomujeme skutečnost jako svou odkázanost na objekt, ve smyslu předmětů vnějšího světa. Tedy kategorie věci se realizuje v poznání stálým procesem. Své poznání nejprimérnější skutečnosti realizujeme jen tímto skutečným stykem s fluxem světa. Žádný předmět přitom není výplod čisté náhodnosti; je naším pevným přesvědčením, že každý má svou určitou podstatu, jež je důvodem jeho jednoty. Věci i zákonnosti, které na nich pozorujeme, jsou objektivní. Tyto zmíněné zákonnosti jsou předmětem přírodovědy, která provádí důsledně ideu výkladu, v obyčejné zkušenosti pouze naznačenou. Sensus communis se spokojí např. konstatováním, že hůl ponořená do vody není zlomena, jak by se zdálo; proti tomu věda bude zkoumat zákony lomu světla a ukáže nám vlastní příčinu našeho zdaje. Nebo my vidíme rozmanité případy působení, např. jak kámen rozbíjí okno; věda se bude snažit přesněji určit komponenty procesu, modus kauzálního řádu, který je zde uskutečněn. Nebude snad nemístno promluvit něco málo o rozdílu mezi světem sensus communis a světem vědy. K tomu nutno předeslat několik slov o kategorii kauzality a o kritice tohoto pojmu. Tato kritika je velmi stará; najdeme ji u řeckých skeptiků (v tropech Enesidemových a u Agrippy), ve středověku u al-Ghazálího, u Mikuláše z Autrecourt, v 17. stol. u kartesiánů, zejména u Malebranche, kterému je působení čímsi tak zázračným, že je přičítá pouze samému Bohu. Nejznámější a nejvlivnější kritika je však Humova, pokus to kauzalitu vyložit psychologicky a znehodnotit při tom noeticky. Kant se snažil proti tomu zachránit racionalitu kauzality; tím vlastně byl přiveden ke své transcendentální filosofii. Celá kritika spočívá v tom, že nelze analyticky pochopit, jakým způsobem příčina vytváří svůj účinek. Nepochopitelnost, která se na vlas podobá nepochopitelnosti existence vůbec; jak může vůbec něco být? Heidegger formuloval otázku: proč je vůbec něco a proč spíše není nic? Ale na tyto otázky sotva může být racionálně odpověděno, což přesto nevylučuje ještě pochopitelný světový řád. Na otázku, jak se z toho a toho stalo něco jiného, nemáme odpovědi jiné, než že A způsobilo B. A této odpovědi se nevyhneme, protože se nám dává evidentně. Ne že bychom viděli mechanismus působení, ne že bychom měli určitou znalost o tom, co vlastně ve věci, kterou zde vidím před očima, způsobuje změnu; my jen víme, že opět takovým analogickým procesem, kterým docházíme skutečných předmětů postupnou a kontinuální verifikací, dokážeme také zjistit postupně pravé příčiny či aspoň přiblížit se jim. To není pouhá pohodlná fikce. Poukazuje li fikcionalistická teorie vědy k tomu, že vědecké pojmy nesmírně simplifikují skutečnost, nutno na druhé straně poukázat k vývojovému, stále pokračujícímu charakteru vědeckých teorií, které přece jsou stále na postupu do skutečnosti a které v mysli vědcově jsou vždy pouze rozvrhem pravé skutečnosti. Nikdo si dosud nelichotil, že by dovedl vyložit vše beze zbytku, ani Descartes, ani Hegel, tím méně moderní věda, která se naučila přijímat se samozřejmostí největší názorové revoluce a o níž Meyerson praví, že cítí stále možnost iracionálního a přehnanost systematických požadavků na skutečnost, snažíc se žíti v co nejbližším styku a v co nejužší jednotě se svým předmětem.119) Hledání příčin je tak proces, který u vnějšího vnímání počíná a k němu se oklikami opět vrací; v tomto procesu se však prohlubuje nejen naše poznání skutečných příčin, nýbrž i naše chápání příčinnosti jako ideje. Od pouhého sotva rozlišeného vněmu kauzace k složitému způsobu, kterým kauzálně pochopuje fyzik, biolog, jímž o kauzalitě uvažuje filosof. A tak se odtud kauzalita jeví souborem všech hledisek, z nichž možno pochopovat změnu. Svět kauzální liší se od světa obecného smyslu tím, že je to svět působení a stavů, substancí a sil, mezi nimiž se odehrává metafyzické drama, jehož pouhým stručným výsekem je tento náš konkrétní nazíraný a prožívaný svět. Kauzální a spolu s tím substanciální chápání světa není nijak překonáno, dějí se vždy znovu pokusy odstranit jeho aporie a dojít jejich pomocí k nové jednotě názoru. Jen ponětí v sebe uzavřené substance, jež není otevřena žádnému vnějšímu vlivu a sama nemůže působit, se podrobuje revizi. Dnes myslitelé jako Weyl a Losskij zahajují návrat k upravenému leibnizovskému pojetí substance, jejíž vlastní podstatu chápou s autorem Monadologie jako jsoucno vnitřní, duševní. Stojí tedy před námi úloha vyjasnit, jak je nám toto vnitřní jsoucno dáno, zjistit jeho modus evidence a případně jeho význam ve světovém celku. O vnitřním vnímání, které se obrací na duševní, neprostorový akt, se dnes opět velmi mnoho diskutuje v důsledku filosofie Brentanovy, Bergsonovy a Husserlovy. Jak známo, postavil se Kant proti mínění, že by vnitřní vnímání dávalo skutečnost, považuje jeho data za pouhá fenoména jako předměty vnímání vnějšího. Tvrdí, že ve vnitřním vnímání představujeme se sobě nikoli tak, jak o sobě jsme, nýbrž tak, jak jsme vnitřně afikováni, a to samými sebou. Neboť poznat předmět neznamená podle Kanta pouze představit si jej, nýbrž určit daný názor vzhledem k jednotě vědomí, v čemž pozůstává veškeré myšlení. „Also erkenne ich mich nicht selbst dadurch, dass ich mir meiner selbst als denkend bewusst bin, sondern wenn ich mir die Anschauung meiner selbst, als in Ansehung der Funktion des Denkens bestimmt, bewusst bin.“120) Všechny způsoby sebevědomí nejsou ještě kategorie, vykládá dále Kant,121) nýbrž pouhé logické funkce, které nedávají myšlení žádný předmět, tedy nemohou také mne dáti poznat jako předmět. „Nicht das Bewusstsein des bestimmenden, sondern das des bestimmbaren Selbst, d.h. meiner inneren Anschauung [...] ist das Objekt.“122) Já myslící a já jako předmět reflexe jsou věci odlišné, třeba je to týž subjekt.123) Vnitřní názor, reflexe, vzniká tak, že rozum afikuje formu vnitřního názoru (čas) v „transcendentální syntesi obraznosti“. ( Brentano odpovídá na Kantovu tezi, že zjev předpokládá něco, co se zjevuje; aby subjekt, jemuž se něco zjevuje, byl sám jevem, musil by se opět nějakému subjektu jevit atd. in infinitum. To ovšem ještě není pochopení Kantova mínění, že subjekt daný v reflexi na své akty a subjekt aktivní nejsou totéž, že reflexe nepostihuje tuto čistou aktivitu, kterou (podle Kanta) subjekt zkušenost rovná a její syntézu provádí. „Já myslím“, které obsahuje formu každého soudu, není ještě žádné poznání ( poznat sebe lze jen v reflexi a v té není aktivity. Kantovská teze souvisí úzce s jeho názorem o transcendentální aktivitě, která zkušenost vytváří; necháme li padnout tuto tezi a pojímáme li aktivitu subjektu tak, jak se nám v reflexi dává, totiž jako obracení pozornosti na předměty a na souvislosti mezi nimi, případně postřehování těchto souvislostí, přestane Kantem obhajovaná teze mít odůvodnění. Fakt, že v reflexi subjekt a objekt splývají (a kterého Kant nepopírá), že jsme si krátce vědomi, že jde o týž subjekt, mluví proti Kantovi a pro přímé zachycování duševna vnitřním vnímáním. Brentanova teze o evidenci vnitřního vnímání se tudíž lépe zamlouvá nežli teze Kantova, kde vnitřní život je zbaven svéprávnosti a vztahu ke skutečnosti. Jenže Brentano svou tezi vyhání příliš na ostří. Podle něho vnitřní vnímání je jediná sféra pozitivní evidence (pravdy rozumové mají u něho vesměs negativní charakter); podle Brentana vnější názor vůbec není evidentní, ani tenkrát, jedná li se v něm o pouhá prostá data smyslová. V soudu „vidím zeleň“ není evidentní, že zeleň jest, nýbrž, že vím evidentně o sobě jako zeleň vnímajícím. „Es kann ein Gegenstand wahrgenommen sein ohne zu sein“ praví brentanovec Bergmann124) (autor je sice žák Martyho, ale tímto se poutá věrně k Brentanovi). To vše znamená, že nejen vnitřní vnímání je jedině evidentní, ale přímo, že vnější vnímání nikdy nemůže takové být. Kvalita vnějšího vnímání je stejná, ať se jedná o skutečný vněm nebo o halucinaci. Jak ale potom dojít zaručeně k objektivní předmětnosti? Proč se pak ptát ještě po další skutečnosti nežli jsem já sám? Vnitřní vnímání je proti vnějšímu potud ve výhodě, že splývání subjektu s objektem jako důvod pravdy tohoto poznání je tu jasně patrno ( bylo ostatně sdostatek mnoha mysliteli vyzdviženo. Bergmann sám cituje Descarta, Beneke, Ueberwega, Volkmana, Fritze Wolffa, Jul. Bergmanna, Uphuesa, je možno dodat samého Brentana a ovšem Bergsona. Tato identita subjektu a objektu je ostatně hlavním tématem metafyziky vůbec. ( Ovšem také proti evidenci vnitřního vnímání bylo opět v době nedávné postaveno mnoho námitek; výčet jich do r. 1908 podává citovaná kniha Bergmannova. Tyto námitky se resumují v těchto bodech: buď se chybění vnitřního vněmu nesprávně ztotožňuje s vněmem chybným, nebo se vnímaný a vnímání pokládají nejen za reální, nýbrž i za pojmovou jednotu (tj. vnímání a vněm by pak byly ne dvě stránky téže věci, nýbrž totéž), nebo se konečně zneuznává thetický, jednoduchý charakter vnímání. Vnímání je jednoduché, i když jsou v něm dány celky dále analyzovatelné. V poslední době podal originální námitky Max Scheler.125) Podle něho je možný v oboru vnitřního vnímání právě tak omyl a klam, jako ve vnímání vnějším (námitka vlastně pochází od Husserla).126) Halucinace podle něho není klam vnějšího, nýbrž aspoň někdy částečně též vnitřního vnímání a psychiatrie poskytuje přečetné příklady klamných sebevněmů. Tak vzpomínka může platit za fantazii a fantazie za vzpomínku; reprodukce může platit za vněm právě v halucinaci. Ostatně Brentanova psychologie a podobné tendence jsou psychologiemi principiálně jasného vědomí; není zde hlubokých vrstev, které by se nedaly převést do vědomí, není tu rozmanitost „rovin vědomí“, z nichž každá má svou nepřevodnou originalitu. Duše pro Brentana je rovna vědomí. Proti tomu Scheler vidí s Bergsonem, že reflexe není nejjednodušší a nejprostší věc, nýbrž ve svých hlubších formách nikoli každodenní fakt. Obyčejně dovedeme žít jen na svém povrchu, tvrdí Bergson, a jen zřídka sestupujeme do hlubin, kde se odehrává vlastní tvořivý proces našeho života. Obtíž je v tom, že mezi mou vnitřní skutečnost a můj reflektivní pohled se staví rušivé členy, konstrukce, myšlenky, jimiž sám sebe schematizuju, jež nejsou již mými prožitky, jež „plavou po povrchu“ jako spadalé listí. Takovéto fikce mohou vzrůst do gigantických rozměrů; mohou pak reflexi zatarasit vůbec cestu ( případy toho by byly v jistých druzích šílenství, kdy postižená osoba ztrácí úplně své já, tvrdí, že je mrtva, že to není ona atd. Ovšem že tu jakýsi zbytek vnitřního vnímání musil zůstat, musí i tu být vědomí prožívajícího já, jinak by nebylo možno, aby osoba vůbec o sobě soudila. Také jednodušší akty jako vněm, vzpomínka, pozornost jsou skoro vždycky přístupny reflektujícímu zraku. Složitější akty pak postihneme, dovedeme li postihnout neživotnost svých konstrukcí a dovedeme li se pozorovat, jak žijeme. Nejde tedy o postup do skutečnosti, jako při vnějším vnímání, které dává vždy jen hledisko, aspekt, perspektivu, nýbrž o odkrytí závoje, který nám skrývá náš život, a to jednou pro vždy. Tu pak, v tomto základním rozdílu evidence obojího světa, vnějšího a vnitřního, jako by se koncentrovala všechna tajemství jejich obsahu a jejich vzájemného poměru: vnější svět je svou podstatou perspektiva, pohled na rozmanitost věcí, které spějí k vzájemnému styku; vnitřní svět pracuje v skrytu a je celý implikován v aktu, právě prováděném subjektem, odkud reflexe může vyčíst cele a nezastřeně jeho obsah. Část II. (historická) Narýsovavše v předchozím zhruba strukturu základních evidencí pokusíme se nyní najít v historickém pohledu důvody, proč filosofie založená na evidenci, pravý empirisimus či pozitivismus, nebyla tak dlouho uskutečňována a zmíníme se o současných snahách provést tento plán, na který je prvá část této práce jakýmsi nedokonalým výhledem, který pouze ohledává půdu pro další podrobnější zkoumání. Lze se domnívat, že ve skutečnosti každý téměř moderní systém učinil pokus stanout na půdě evidence, ale že se nikdy žádný nezbavil jisté jednostrannosti ve své fundaci, učinil základem vždy jen určitý typ evidence, ignoroval nebo zneuznal vlastní smysl ostatních. Tento generalizovaný modus evidence ovšem nemohl na celou rozmanitost daného postačit, takže síly vlastních principů u takových systémů musily býti přepjaty. Tím pak vznikla skepse, jež vidouc nedostatečnost domněle spolehlivých principů usuzovala odtud na jejich nehodnotnost vůbec. V touze po homogennosti systému poznání projevuje se náš lidský element poznávání; naše existence je veliká tvořivá touha, zůstávající nesplněnou. Proces invence, jak byl popsán v druhé kapitole, není proces tvůrčí, nýbrž objevitelský. Snad ovšem cílesměrnost, která se v něm projevuje snahou o celkovost, je indikátorem jakési příbuznosti naší bytosti s ideou. Kompetentní autoři vyzvedají jako tendenci lidského ducha snahu po jednotě. Nemá tato snaha o jednotu ještě hlubší důvod? Neproniká vším lidským životem jako tvořivá touha; není snaha pochopit racionálně redukcí na jednotu speciální případ něčeho, co je daleko obecnější ve své podstatě a co je jádrem života vůbec? Pouze kdybychom dovedli stvořit svět s celým logickým a reálním obsahem, pochopili bychom jej, jak si skutečně přejeme. Tento ideál geneze byl dlouho ukládán filosofii, která měla být jakousi rekonstitucí tvořivé myšlenky. Právě proto člověk viděl odedávna v poznávání nejvyšší cíl života: poznání mělo mu dát splynout s tvořivým principem všehomíra. Musíme ovšem rozeznávat určitě mezi tím, čím by tak poznání chtělo býti a mezi tím, čím skutečně jest. Poznání má zaručenu jednotu a ucelenost v základních evidentních strukturách, které je dirigují, ale idea absolutní geneze, která je prostě nejvznešenější výraz touhy, která se kryje na dně každého života, je podle vší pravděpodobnosti neproveditelná, vede k násilnostem v konstrukci a znásilňuje případně, třeba li i samu evidenci. Taková geneze v podstatě je dvojího druhu: geneze racionální, jež se snaží všechno poznávání převést na evidence ideální a nutné, a geneze empirická, jež vychází od dat zkušenosti a všechno bytí pojímá na způsob daností životního proudu. I. Racionální geneze Racionální geneze opírá se o ideu absolutního důvodu. Žádný lidský důvod není absolutní, poněvadž vše nemůže být dokázáno. Je nutno se zastavit v řadě důvodů dříve, než poznání nabylo dokonalé jednoty. Co je tedy absolutní důvod? Absolutní důvod přísluší poznání ideálně jednolitému. Kdežto naše poznání je diskursivní, děje se postupně, rozvíjením a verifikací soustav pojmů a soudů, ideální poznání nemusí nic hledat a verifikovat, poněvadž má absolutní důvod všeho, co jest, v sobě samém. Není to abstraktní, „vnější“ poznání, nýbrž vnitřní, nikoli popis, nýbrž skutečná explikace, tj. vytvoření věcí. Absolutní důvod není pouhá idea, nejvyšší premisa, poněvadž ta by předpokládala určitý způsob rozvinutí v celou soustavu skutečnosti, který by ji tedy teprve v pravém slova smyslu uskutečnil ( ale takový důvod musí být něco, co samo činí možným, co samo uskutečňuje, co nulla re indiget ad existendum127) a nic před sebou a mimo sebe nepřipouští jako existenci ani jako normu; obojí by totiž znamenalo nekonečný regres. Naše poznání, i nejpřísnější poznání matematické, se nemůže srovnávat s takovým ideálem, protože typ inteligibility, který je mu vlastní, je dedukce, tj. redukce pravidelnými myšlenkovými pochody na základní soudy, které musí býti prostě dány a které musí vždy býti mnohé, poněvadž z jediného principu nic nevyplývá cestou pouhé logické konstrukce. Není tudíž matematická dedukce tvořivá, nýbrž „rozvíjí“ pouze možnosti základních pojmů. Proto musí niveau inteligibilnosti, na němž stojí absolutní důvod, býti odlišné. A přece má podle racionalismu naše dokazování něco společného s ideou poznání absolutního. Je to jakýsi ideál racionálního poznání. Toto je totiž tím dokonalejší, čím více se mu daří objevenou rozmanitost převádět na jednotu. Každá teorie je podobna kuželi s uťatým vrcholem: sužuje se od báze vzhůru k principům a zdá se vyžadovat ideálního zakončení v jediném vrcholu. Deduktivní systém je podoben vějíři, zavřenému ve svém východisku, rozevírajícímu se postupem explikace a ačkoli podstata celku zůstává stejná ( principy žádají konsekvence právě tak, jako konsekvence principy ( přece se tu něco děje, dedukcí bylo něco vytvořeno. Právě vědomí nutnosti, které doprovází dedukci, zvyšuje dojem kreace; neboť konstrukce toho druhu jsou oprávněny, mají pevný podklad, nespočívají na lidské libovůli. Není to sice creatio ex nihilo, ale přece je na konci poznání, jehož na počátku nebylo. Jelikož pak dedukce jakožto kreace pravdy nám dává maximum jednoty, jelikož dále dedukce je pochopitelná, jasná, bylo by maximum kreace maximem důvodu a maximum důvodu maximem kreace; čím více dedukce, čím universálnější deduktivní princip by byl vynalezen, tím více by se naše poznání blížilo absolutnímu zdůvodnění. Tak vypadá v hlavních rysech metafyzika racionalismu; její obecný rámec může ovšem být velmi rozmanitě vyplněn, jak bude ihned ukázáno. Princip s sebou nese, že při postupu práce je zdůrazňována především universalita a pak teprve pochopitelnost, jasnost, evidence. To vše jsou příliš lidské momenty (ač ovšem typ pochopitelnosti, s kterým tato metafyzika pracuje, je veskrze založen, jak právě ukázáno, na ideální evidenci apriorních věd). Evidence jsou tedy jen k tomu, aby ukazovaly cestu dále, jsou zabezpečené pásmo, které nutno vždy znovu překračovat. Bude to ukázáno na několika příkladech. * * * Evidence jako kriterion pravdy stala se základním pojmem noetickým u Cartesia, když byla před tím vykonala rozvratné dílo na středověkých systémech.128) Descartes evidence použil jako zbraně proti skepsi tím, že nejprve všecky ideje, které potud obsazovaly svět, zrušil a jal se budovat znovu ve světle evidence. Tato myšlenka je ovšem pro celou filosofii základní a nesmí od ní býti upuštěno. Ale způsob, jak ji prováděl Descartes není nezávadný. Je známo, že kartesiánská evidence je dvojí; evidence fakta „cogito sum“, která nemůže ničím býti zrušena a která udává jakési měřítko „jasnosti a zřetelnosti“, aplikovatelné na všechny jjiné pravdy; a evidence matematických idejí, která je opět dvojí: názor počátečních vztahů a pojmů čili intuice a pokračující názor čili dedukce. Pro tyto evidence je tu již možnost skeptických rezerv („esprit malin“, který by nás při takovém postupu mohl systematicky klamat). Tato druhá evidence platí za záruku pravdy potud, pokud nás neklame „zlý duch“; a Descartes vyšetřuje tudíž podmínku, za které se takový případ stává naprosto nemožným. Nachází ji v ideji dokonalého tvůrce, která jako nejpozitivnější naše idea nemůže býti naším vlastním produktem, a v této ideji spatřuje záruku, že deduktivní evidence neklamou. Ovšem k tomu, aby byl člověk na základě přirozených svých schopností rozumových s to objevovat nové pravdy a rozšiřovat tak sféru evidence (u Descarta není totiž možné pravdy mimo evidenci, ani žádná pravděpodobnost nepatří dokonce podle něho do vědy), je potřebí duševního cviku, který je popsán v Regulích k vedení ducha. Tento cvik nám dá patřičnou přesnost a šířku. Je třeba myslit zdůvodněně a pravdivě o všem, ve všech životních situacích, proměnit život v intelektuální dílnu; nemyslit o tom, co dává možnost pouhých duchaplných suposic, nýbrž o tom, co jasně a nepochybně můžeme poznat; pouze jasná intuice a jistá dedukce vytváří vědění, nikoli však naše či cizí mínění; k invenci vede metoda, jež spočívá pouze v uspořádání toho, nač se musí duch upřít, aby objevil pravdu, totiž v převodu složitějších a temnějších vět na prostší a jasnější a pak odtud synteticky opět ke konsekvencím; v každé řadě předmětů, jež byly ze sebe vyvozeny, pozorovat, co je nejjednodušší a jak je od toho vše ostatní vzdáleno; procházet všecky jednotlivé články řetězce důvodů co možná jediným pohybem myšlenky, aby ji duch přehlédl takřka jediným mžikem; tam, kde nejsme s to proniknout problém, jejž je nám řešit, zastavit a nepokoušet se oň; prodlévat raději u věcí nejmenších a nejjednodušších, až dosáhneme skutečného názoru jejich pravdy; pokoušet se samostatně o to, co jinými nalezeno a zejména cvičit se v jednoduchých myšlenkových postupech; přebírat v myšlenkách pravdy a pojmy intuicí získané a přemítat o jejich vztazích; nezanedbávat žádnou možnost, kterou nám skytá rozum, smysly či paměť k intuici či dedukci, atd. Takový metodicky vytříbený duch je pak daleko více schopen pochopovat a vynalézat a uchopí první příležitost, jak vyjít z vlastních mezí do světa absolutních důvodů. Descartes od počátku doufá, že takto cvičenému intelektu podaří se pozvolna poznat vše a vše začlenit do jediné řady. „Jsme tak vedeni k domnění, že všecky vědy spolu tak souvisejí, že je daleko lehčí probadat je všecky dohromady než jedinou z nich odloučit.“129) Dokonce zabývat se čísly a obrazci bylo by úplně nicotné, domnívá se Descartes, kdyby se tím neotevírala cesta k probádání všeho, co souvisí s pořádkem a měrou, cesta k universální matematice, jež nezávisle na jakékoli materii poznání vybuduje všechen pořádek, možný mezi věcmi všeho druhu, „ať to jsou čísla či obrazce či hvězdy či tóny“.130) Ideu Boha nepotřeboval Descartes tak k tomu, aby překonal hyperbolickou skepsi o matematických pojmech, jako k tomu, aby se přesvědčil, že je přec jen něco božského v duchu lidském, že nekonečné je v něm původnější nežli konečné atp. Tato myšlenka čehosi nadlidského v duchu se u něho často vrací; tak v Regulae se praví: „ [...] neboť lidský duch má něco jaksi božského, do čeho jsou první počátky užitečných poznatků tak zasety, že samy ... produkují často plody ...“;131) o tom, že nekonečné je v našem duchu původnější, nežli konečné, píše Clerselierovi,132) a zcela obdobně sem patří místa třetí Meditace, kde se podává důkaz boží jsoucnosti.133) Toho právě potřebuje Descartes, aby se vybral z pouhé konečnosti ( ve svých přesvědčeních cítí se nyní nesen všemocným, absolutním důvodem. Vytýkalo se přec Descartovi často, už za jeho života, že jeho důkaz je petitio principii ( je potřebí ideje Boha, abychom mohli věřit idejím jasným a zřetelným, a přece jen na základě takových idejí lze dokázat existenci Boží. Ale Descartes nepotřebuje už hledat matematické jistoty, tu má a té si nijak zvlášť, jak jsme viděli, neváží; nemiluje matematiku jako takovou; on potřebuje vědomí, že všecky jeho poznatky vycházejí z jediného nekonečného zdroje a že sám je součástí této nekonečnosti. Je známo, že Descartes svou metodu neaplikoval jenom v matematice a metafyzice, nýbrž také ve fyzice; jsou známy též výsledky, zároveň překvapující i zahanbující, k nimž tato fyzika došla ( zde se Descartes již cítil dosti silen, aby na základě „jasné a zřetelné ideje“, zaručené samým Bohem, podal konstrukci světa po geometricku, vyloučiv z něho všechnu kvalitativní rozmanitost, popíraje vše „nepřesné“ a „nedost jasné“ jako pouhý klam. Zde Descartes přepjal racionalitu pro jednostranný deduktivní ideál a nedocenil všechna ostatní data evidence s jejich rozmanitostí, jež vzdoruje jeho pangeometrismu. Pouze po geometricku chápeme podle Descarta svět, jak vskutku jest, zde postihujeme skutečně ideje Boží, jež nejsou podle jeho mínění rozdílné od Boží tvorby. Podobně jako Descartes, ale s plným vědomím cíle přechází Spinoza z matematiky do metafyziky. Bréhier praví: „prise dans son ensemble, la doctrine de Spinoza est une doctrine du salut par la connaissance de Dieu.“134) Pravé poznání je poznání věci, jak existuje v intelektu Božím, jak tedy Bůh sám poznává; tzv. třetí druh poznání značí, že se poznáváme, jak vyplýváme z Boží podstaty. Tak jako poznáváme intuitivně vztah mezi čtyřmi malými čísly úměrnými, poznáváme tenkrát i vztah mezi Bohem a svou vlastní bytostí. Vše ostatní poznávání je nedokonalé. Jak patrno, matematické analogie je tu použito k tomu, aby všecko non racionální mohlo být prohlášeno za neskutečné a nekonečná substance za jedinou realitu. Spinozův Bůh ovšem není tvořivý, poněvadž vše je zde věčné; ale člověk se tu opět identifikuje s ideálním zdrojem skutečnosti. Analogické lze říci o Leibnizovi, který je snad nejdokonalejší, nejvšestrannější zástupce racionalismu. Vědění je buď jasné nebo temné, jasné buď zřetelné nebo nezřetelné, zřetelné buď neadekvátní nebo adekvátní, adekvátní buď názorné nebo symbolické. Vědění názorné a adekvátní je dokonalé.135) Adekvátní poznání máme podle Leibnize pouze v matematice. Adekvátní a názorné poznání patří pouze idejím jednoduchým, nerozložitelným v součásti základnější. Taková jsou čísla. Jelikož je adekvátní poznání nejdokonalejší, bude cílem přiblížit se mu co nejvíce. Z předchozího vyplývá, že jistota není ještě znakem dokonalosti. Jistota patří totiž právě tak ideji jasné jako adekvátní. Tedy východiskem filosofie už nebude cogito, nýbrž přímo matematika a logika. Cogito je jisté, ale není to v pravém smyslu adekvátní idea, ani jednoduchá, ani nutná. Má vlastní existence je cosi partikulárního; jsou však evidence generální a nejgenerálnější, které mají ten znak, že vylučují vedle sebe jiné možnosti. Pouze takovéto evidence mohou býti skutečnou normou poznávání na rozdíl od těch, které, jako sebejistota, podávají nám pouhá fakta. Úkolem filosofie odtud není nic jiného, než redukce pouhých fakt na inteligibilní zákonitosti, „talemque oportet esse totam naturam alioqu inepta foret et indigna sapiente“,136) čili provedení ideje absolutní, racionální evidence. U Descarta měla ještě sebejistota určitou racionální funkci; u Malebranche je již podcenění sebejistoty tak patrno, že se o ní nemluví vůbec jako o poznání: „l’ĺme ne se connaît nullement; elle n’a que le sentiment intérieur d’elle même et de ses modifications“ ( neboť mimo matematiku a fyziku není nic dokazatelného a k osvětlení dat vědomí je potřebí pomoci dogmat theologických. Spinoza a Leibniz pak již toto příliš lidské, tuto příliš faktickou evidenci při základních otázkách vůbec ignorují. Matematika zdá se pro ně míti daleko vyšší dignitu. Ovšem Leibniz i zde udává postup k základům. Matematické poznání je tak základní a jasné protože všecky matematické věty lze převést na identity a každý pojem ukázat jako kompozici několika dokonale jasných tj. nerozložitelných idejí jako 1 nebo +. Poznání je tak dokonalá analýza, při níž vidíme per solam essentiam,137) jak by řekl Spinoza, vztah jednotlivých idejí. Poznání je tak v podstatě inteligibilnost ideje samé, život ideje, aby se tak řeklo; kdo pak pochopuje život pravdy, nemůže trpět pravdu mrtvou, nezačleněnou v takovou samočinně se rozvíjející řadu idejí, pravdu pouhého fakta, a musí klást požadavek převodu vérités de fait na vérités de raison. Princip matematických pravd je identita; vlastní Leibnizův filosofický pokus je, najít princip pravd faktických, k čemuž směřuje zásadou nekonečné analýzy a principem lepšího. Zásada lepšího je principem vnitřní možnosti a v ní nutnosti pro ideje, které nelze rozložit konečným počtem analytických taktů na součásti jednoduché. Pouze bytost schopná nekonečné analýzy by dovedla pochopit s plnou jasností existenci světa. Ale přesto jsou obojí systémy, jak systém idejí schopných konečné analýzy, tak systém idejí, který není schopen takové redukce, v poměru jisté analogie: jako matematické universum je svět idejí, mezi nimiž vládne vztah identity, je reální universum říše idejí (substancí), mezi nimiž je vztah lepšího, a proto Leibniz svoji nauku nazývá naukou prestabilizované harmonie. Je tedy Leibnizova konstrukce substance pokus, na základě zákona dostatečného důvodu dedukovat systém poznání a priori, z evidencí racionálních či spíše v ideji evidencí racionálních, podle jejich analogie. Na čem mu záleží, je důkaz, že pomocí ideje nekonečna lze reální svět pochopit analogicky, jako se chápou matematické věty. Leibnizův systém tedy sice neodmítá každý vztah idejí non adekvátních ke skutečnosti objektivní, jak činí Descartes a Malebranche, ale přece generalizuje evidenci racionální tak, že idea clara et distincta před idea adequata ustupuje zcela do pozadí. Zde opět patrný způsob, jak racionalismus přepíná nosnost svých evidencí, jak právě proto podceňuje evidenci „lidskou“, jako je evidence vnímání, jež se mu zdá pouhým nedokonalým odleskem evidencí racionálních, jak, konečně přesto, že zdůrazňuje absolutní principy, směřuje nad jakoukoli pravdu skutečně danou a tím k podcenění, až i odmítnutí evidence vůbec. Po Leibnizovi následuje dlouhé období skepse, kterou racionalismus navodil sám. Mechanismus Descartův a Leibnizův zklamal. Na místo velikých systémů nastupuje záliba v psychologické analýze a rekonstrukce psychična z elementů počitkových. Nominalistická kritika rozleptává sebedůvěru rozumu, zklamaného přírodovědnými neúspěchy. Racionalismus se zapletl do nepřekonatelných protimluvů; nedostatky kartesiánské metafyziky a fyziky byly už současníkům zjevny; Spinozův systém znamená popření času a zkušenosti vůbec; u Leibnize se nedá pochopit, jaký je vlastně poměr sensace a ratio, jak vzniká před námi fenomén vnějšího světa. Rozum se tak ukazuje tvorby neschopným, vždy konečně naráží na něco nepochopitelného. Celé 18. století jej zná pouze ve smyslu analytickém. Tak tomu je až po Kanta. Teprve po Kantovi racionalistická kreace zvedá znovu hlavu. Kant sám s ní má poměrně málo společného, a to hlavně v pozdějších spisech. Ale sebedůvěra rozumu jím opět zmohutněla; filosofie nabyla opět plného vědomí své síly, vědu řídit a zakládat. Také možnosti nové metafyzické geneze se otevřely metodou syntetickou, a Fichte se jich s elánem uchopil. Fichteovská dedukce přiznává velmi jasně ideu kreace. Jednota vědění, uvažuje ve stati Über den Begriff der Wissenschaftslehre,138) vyžaduje počátečního principu naprosto jistého, z něhož by ostatní věty příslušné vědy vyplývaly. To znamená, že má li míti věda jistotu, musí aspoň jediná její věta ji míti bezprostředně a sdílet ji všem ostatním. Ke každé vědě z pojmu jejího jakožto vědy vyplývá, že má svůj princip, který jí zaručuje jednotu systematické formy. Ve vědě však může být pouze jediná věta, která má takovou bezprostřední jistotu; neboť kdyby jich bylo více, buď by se ztratila jednota vědy, nebo by se lišily od principu skutečného pouze zdánlivě. ( Je zbytečno připomínat, že takovýto obraz vědy se liší i od nejdokonalejšího ztělesnění ratio ve vědách matematických; ty potřebují celé řady axiomat, základních pojmů i relací, aby mohly budovat svoji stavbu, a jejich dedukce je v podstatě kombinace a verifikace srovnáním s principy. V principu podle Fichteho je však všecko obsaženo ne sice tak, že vše, co věda podává, byl by tento princip, ale tak, že tento princip vše ostatní ze sebe plodí. Není tedy Fichtova dedukce prostě stavba jednotná a nutná. Princip je „ein Ring, der an nichts befestiget ist, sondern durch seine eigene Kraft sich und das System hält“;139) systém „ein durch seine eigene Schwerkraft sich haltender Erdball, dessen Mittelpunkt alles, was wir nur wirklich auf dem Umkreise desselben angebaut haben, allmächtig anzieht, und kein Stäubchen aus seiner Sphäre sich entreissen lässt.(140) Je li dán princip, jsou všecky ostatní věty dány; „in ihm und durch ihn ist jeder einzelne (Satz) gegeben“.141) Nauka o vědění jest absolutní totalita. Jediné vede v ní ke všemu a všecko k jedinému. Ovšemže jsou ještě jednotlivé odborné vědy; ale i v těchto všecky nutné poznatky, jako jsou přírodní zákony, jsou udávány naukou o vědě. Vědosloví nám dává přírodu svým bytím i určením objektivní. Vědosloví dává i logiku, která je podmínečnou abstrakcí z jejího nepodmíněného procesu, získanou reflexí. ( Vlastním předmětem vědosloví není nic jiného, než soubor jednání lidského ducha. Vědoucí a věděné tedy splývají. Jenže nikoli naprosto: můžeme a musíme rozeznávat mezi akty ducha samými o sobě, které jedině mají vyžadovanou absolutní jistotu, a mezi akty reflexe o těchto aktech, které již nejsou tak bezprostřední, jako originální akty nereflektované. A právě proto lidské vědění, tj. aktuální poznání, nedosahuje absolutní jistoty, která je pouhým jeho postulátem, a zůstává pravděpodobným; pouze tenkrát, dá li se vědosloví celé uskutečnit, dá li se jeho soustava provést, aniž se narazilo na kontradikce, které by ji ovšem musily úplně znemožnit, byl by tu jakýsi důkaz, že věda jako celek je možná. Toto přeložení evidentní jistoty ze skutečnosti do ideálu, nemožnost jistoty mimo systém, spoléhání na nevědomé akty ducha, jsou všechno různé stránky téže věci. Volkelt upozorňuje, že Fichtovo pojetí noetického procesu je kauzální, genetické a kreacionistické.142) Fichte není idealistou proto, že by neuznával jiné skutečnosti, než vědomé ( naopak jeho systém se neobejde bez nevědomých aktů ducha ( nýbrž proto, že každou skutečnost chce nechat vyplynout z Já jako jeho buď nutnou nebo svobodnou činnost. Fichte pojal do svého systému jakožto neredukovatelnou svobodu; Hegel se pokusil všecko začlenit do nutného pochodu tvořivé ideje. Že hegeliánství je kreacionismus, nepotřebuje širokého důkazu. Je jím zejména ve své pozdější formě, v systému. Že Hegel na jedné straně sílu ducha nedocenil, na druhé přecenil, je obecně známo; tak neuznává vůbec matematiku a zejména její aplikaci na přírodovědu: „distinkce a determinace matematické analýzy a cesta, kterou přijme podle své metody, jsou naprosto rozdílné od toho, co má míti fyzickou realitu“,143) praví, a jindy: „evidence matematiky spočívá v nedostatečnosti (Mangelhaftigkeit) jejího předmětu a filosofie jí tedy musí pohrdat.“144) Matematika postupuje podle linie identity a je čisté abstraktum se skutečností nesrovnatelné. Naproti tomu tam, kde myšlenka uchopuje realitu myšlení sama, kde se vrací do sebe samé, kde pochopuje nejvnitřnější nitro sebe samé a v něm skutečnosti, zaplétá se nutně do protikladu. „Náhled, že přirozenost myšlení sama je dialektika, že jakožto rozum musí zabřednout v negativ sebe sama, ve spor, je jedna hlavní stránka logiky.“145) Meyerson, hluboký znalec Hegela, interpretuje tuto logickou tezi tak, že Hegel se domnívá integrací protikladu do logiky překonat každou neproniknutelnost bytí pro myšlení, překonat tedy každé iracionálno tímto jediným logickým zákrokem. Rovněž Lask tvrdí, že hlavní rozdíl mezi před- a pokantovským racionalismem je, že tento druhý absorbuje iracionálno, jehož první prostě nevidí. Tak se Hegel domnívá, že filosofii učinil tvůrčí, že jí dal splynout s principem světové geneze. „[...] von der anderen Seite ist es ebenso wichtig, daß die Philosophie damit verständigt sei, dass ihr Inhalt kein anderer ist als der im Gebiete des lebendigen Geistes ursprünglich hervorgebrachte und sich hervorbringende, zur Welt, äusseren und inneren Welt des Bewusstseins gewordene Inhalt ( daß ihr Inhalt die Wirklichkeit ist.“146) ( Ovšem že dialektická metoda je nadmíru vzdálena evidence principů, Hegelem zavržených, a že nemáme nejmenší důvod skládat v ni tytéž naděje, co její nejpřesvědčenější pěstitel. Zde je právě patrno, jak Hegelovi záleží na racionální genezi a že je hotov pro ni obětovat i nejpevnější, nejevidentnější. Ovšem ani Hegel si nelichotí, že by mohl znovu stvořit ve filosofii jsoucno celé; i on ponechává místo pro empirickou vědu, ale jen právě pro čistě empirickou, nikoli explikativní, a její existenci neospravedlňuje, nýbrž omlouvá. Je to prý neschopnost bytí pozvednout se úplně k ideji, tedy nedostatek dokonalé skutečnosti, co podmiňuje existenci vědy. Ani pádem Hegelovým nezhynul konstruktivní, kreacionistický ideál. Drží se ho celý, tzv. kritický idealismus, v Německu Marburská škola, ve Francii Brunschvicg, třeba jsou tyto jejich tendence často maskovány. Obnovy či parafráze heglismu jsou ostatně i dnes hojné. ( Kritický idealismus se inspiruje matematickou přírodovědou, která skutečnost rozkládá do sítě apriori vytvořených relací rozumových. Pro tento idealismus neexistuje v noetickém procesu žádné východisko, ani jednou pro vždy položený cíl. Tak jako nám věda ukazuje smyslovou jistotu jako jen zdánlivě původní, ukazuje nám historický proces zase vědu samu v postupném vznikání a nahražování principů. Má to sice své relativistické důsledky, ale na druhé straně lze opětně tvrdit, že pochopitelnost světa nemá vůbec precizních hranic; tak jako duch, který stvořil pojmy matematické, může na ně pohlížet „zvenčí“, jakoby k němu ve skutečnosti nepatřily, tak na druhé straně může i zkušenost, která se mu prezentuje jako na něm zpočátku nezávislá, považovat za proniknutelnou, ba tvořící jeho vlastní součást ( vždyť rozdíl mezi daným a konstruovaným je jen relativní; není pak nic, co by musil nazvat sobě cizím, poznání čeho by se definitivně musil vzdát. Tak i zde nám kreacionismus objasňuje podstatu podcenění evidence u myslitelů tohoto rázu; o nich bylo ostatně hovořeno již výše. Takovéto filosofování má ovšem tu výhodu, že může začlenit vědeckou práci do svého procesu, což je nemožno pro Fichteho nebo Hegela. Námitky proti němu uvedeny výše. Racionalistická konstrukce je abstraktní; na místo jistoty nám dává stín, metodu, jak od pojmů dospět k pojmům. Racionalismus vedl k podivuhodným a pro ducha nesmírně překvapujícím výsledkům; ale na vystižení podstaty světového tvoření je příliš málo konkrétní, příliš náznakový, příliš symbolický. II. Empirická geneze Evidence nepodmíněná nedovede, jak ukázáno v předchozím, zaručit plnou konkreci poznání. Odváží li se toho, ztroskotává na fantastických konstrukcích, od kterých není přechodu k žitému. Nedosáhne tohoto bodu nikdy a čím dokonalejší bude konstrukce, tím bude nápadnější nepoměr mezi jejím abstraktně nadčasovým charakterem a mezi nahodilým (v pravém slova smyslu, tj. kusým, vrženým, závislým, konečným) charakterem našeho individuálně psychického bytí. Absolutní konstrukce nemůže obsáhnout konkrétní život; a i kdyby se jí to podařilo, i kdyby mohla objasnit, jak jedno bytí nese v sobě jiné, jak je plodí a jaký je v celku geneze význam každé jednotlivé etapy, neodpoví na otázku, proč já jsem právě toto, co jsem, na tomto bodě místa a času a proč právě já mám nést tento svůj individuální osud; neboť já jsem něco zvláštního, co se nedá redukovat na žádnou kauzální zauzlinu, nejsem jenom ve světě, nýbrž stojím také proti světu jako autonomní součást. Přece kdyby to, co žiju a cítím já, cítil a žil kdokoli jiný, význam světové geneze by se proto naprosto nemusil změnit. Že bych pak já nemohl existovat bez celku ostatní konstrukce, že by dále někdo, žijící v týchž poměrech na témže místě prostoročasovém, byl identický se mnou, je tvrzení libovolné a odporující celému vědomí o mně jako mikrokosmu, které je pro můj život charakteristické. Poznání, mířící za konkrétním, zdá se vyžadovat jiné metody. Jiný zážitek pravdy musí ležet v jeho základě; nikoli zážitek naprosté nutnosti, jež od esence přechází přímo k existenci; chceme li plnou konkreci, nesmíme se dát svést sliby, které se zdají garantovány věčností. Filosof onoho prvního typu evidence se cítí příliš bezpečen ve světě, který přes Joba se mu zdá kráčet vždy k větší plnosti bohatství, jako mohutná symfonie čerpává právě z tvrdých smělostí svého zvuku to, co v ní uchvacuje. Z tohoto světa konkrétní filosof je vyděděn ne snad nějakou nevěrou, nýbrž naopak svou vírou ve smysl zápasu. Udělat ze světa tragické představení, znamená obrátit jeho smysl na ruby; to znamená položit jej do rukou buď něčeho úplně nesmyslného, nebo úplně nadpomyslného. Ostatně i tenkrát, položíme li jej do rukou něčeho vyššího, než život sám, nemůžeme neuniknout konstruktivistickému determinismu. Co pak bude pro konkrétního filosofa východiskem, než konkrétní život sám? Bylo by omylem domnívat se, že v takovém případě nutno skončit ve skepsi, poněvadž data bezprostředního života jsou kauzální výsledek akce vnějšího světa, třebas se dávala jako svobodná, a že tedy není pravdy v žitém. Je tu leccos, co jedině život sám je s to nám sdělit, např. Descartovo Cogito, nad něž není nic pevnějšího a nad něž pokročit nedal Descartovi jeho intelektualismus. A nepokročil tu valně ani programový odpůrce racionalismu, empirismus. Neboť také empirismus byl po dlouhou dobu intelektualistický. Jeho postoj je vlastně praktický. Baco obrátil zrak filosofie od metafyziky k vědě a jejímu praktickému usu. Ovšem sám filosofii pevný základ nedal a empirismus ho hledal u racionalismu. Na Hobbesovi je zvlášť patrný protiklad mezi metodickým racionalismem, který se projevuje tuhou deduktivní soustavou („filosofie je vědění, nabyté správným usuzováním ( per rectam ratiocinationem“)147) a programovým empirismem, který tvrdí, že počitek je základ principů samých a že celá věda je z něho vyvozena. Hobbes je dále otevřený materialista; je li všecko vědění odvozeno ze senzace, je senzace sama conatus, tj. infinitesimál reakce, kterou orgán odpovídá na popud. Pohyb tělesenstva je odtud základem filosofie a první filosofie je nauka o základních vlastnostech tělesa. Těleso pak je (v souhlase s tradicí filosofickou i obecným rozumem) definováno jako to, co zaujímá prostor. Zde máme in persona základ klasického empirismu, který se bude snažit všecko bytí, i duševní, pochopit prostorově (ideje jednoduché – složené, asociace, „propast“ mezi vnějším a vnitřním světem jsou prostorové analogie a obrazy, které se v empirismu chápou často až příliš doslovně). ( Locke přešel do větší blízkosti Descartovy, ač se k racionalismu staví polemicky. Ujímá se znovu sebejistoty racionalisty opuštěné a odděluje pojem já od pojmu substance. Jenže aby pochopil vědomí, přijímá princip kompozice z jednoduchých součástí a konstruuje jeho obsah (princip racionalistický), místo aby se snažil v souhlase s principem empirie chápat jej tak, jak se nám dává. Noetické důsledky tohoto kompromisního empirismu vyvodili Berkeley a Hume, pro které je tak jasno, že nic nemůže býti ve vědomí, co není jeho skutečnou součástí, jako že žádný bod nemůže býti zároveň uvnitř a vně daného kruhu a naopak. Prostorové chápání vědomí tu nese své skeptické plody. Skepse je tu důsledkem kompromisu; jedině rozum by mohl vyjít nad krátkodobou a náhodnou zkušenost, danou ve faktické evidenci; ale ve skutečnosti je pouhým jejím odleskem. K vlastnímu pozitivnímu zdroji poznávacímu, který by rozum nahradil, se empirismus nedostal. Dnes však nastává obnova empirismu; postavíme li se do proudu svého života, dovedeme li vyvážit z něho kadenci jeho melodické linie, dojdeme, tvrdí se, toho nejživotnějšího a zároveň nejúplnějšího poznání, neboť život jest míra všech věcí a jenom zdánlivě nejednotný. Filosof se pokusí přímým zážitkem najít znovu tuto jednotu, uchovanou pod povrchem života, pokusí se najít onen prapůvodní zdroj vědomí, na který poukazuje celý svět, celá existence, a jeho pokus nebude konstrukce z nutnosti, nýbrž tvořivý výkon spolužití. Aby to bylo možno, je nutno uvolnit zrak ducha, zbavit všeho, co brání vniknout pod povrch života a zachytit jej v jeho vznikání. Tak vzniká nový pokus metafyzické geneze, založený na generalizaci jiného druhu evidence, než byla dosud uvažovaná evidence racionální, a tento pokus generalizace je opět spojen se snahou rozbít ty evidence, které přečnívají rámec vytčený prvními. Racionální i neracionální geneze mají své vlastní, exkluzívní principy jistoty. * * * V programu takto narýsovaném byla již poznána filosofie Bergsonova. Tato filosofie se uvádívá v úzký vztah s pojmem intuice; intuice je ono vnitřní poznání, které místo, aby nám dávalo symbol, dává skutečnost, a je v příkré opozici proti vší konstrukci, ať ve filosofii, ať ve vědě. Co však tuto intuici charakterizuje, je návrat k bezprostředním danostem vědomí, zničení konstrukce ve prospěch hic et nunc. Poznání bude jen potud skutečné, pokud je intuicí a ostatním funkcím noetickým přísluší jako nejpozitivnější úloha explikace a apologie intuice. Pojmová diskuse např. není originální poznání. Mnohdy se Bergsonovi vyčítalo, že ji přece používá. Za Bergsona odpovídá James,148) že čeho se docílí pojmy, je pouze praktický postoj, jimi se pouze ukazuje, „kterému okrsku se máme přibližovat, chceme li mít adekvátní poznání“. Přesto Bergson není pragmatistou, nýbrž prostě protiintelektualistou a nikdo by ho nepochopil, kdo by si neuvědomil, že ideál neinteresovaného poznání leží v samém základě této filosofie. To, že intelekt je praktická funkce, není z noetického stanoviska Bergsonova pouhé konstatování, nýbrž výtka. W. James správně charakterizoval směr jeho myšlení, když pravil, že Bergsonova filosofie jej přesvědčila o nesprávnosti mínění, že logika je adekvátní měrou toho, co může a nemůže býti. Bergson právě chce zevšeobecnit jiné pojetí pravdy, jiný zážitek pravdy než tradicionální systémy. Odtud úkol, dokázat, že dosavadní pojímání pravdy není pravým pojetím pravdy; že by snad dosud uznávané principy byly nesprávné, ale odlišeny prostě dvě skutečnosti, „pravá“ a „nepravá“, jimž odpovídají různé mody poznání a z nichž druhá má odvozený charakter. Východiskem byla tu kritika matematizace psychična, jak ji prováděl naturalismus, vycházející z inspirace velkých deduktivních systémů vyznívající renesance, jež v přírodní vědě 19. století nalezly legitimního pokračovatele. Deduktivní ideál, jak výše ukázáno, musí nám ens a se učinit v plné životní zkušenosti nepřístupným; tak je tomu i v moderní přírodovědě, jež činí základním bytím nějaký objektivní princip, projevující se nepřímo a jehož zákonnost je zjistitelna vědeckými metodami. Jelikož matematika se ukázala naprosto úspěšným nástrojem vědeckého výkladu, tak nepostradatelným, že všecky moderní pokusy o výklad nematematický končily dosud takovým neúspěchem, že byly prostě vědou ignorovány (Schelling, Goethe, Hegel), tak podstatným, že měřitelnost se stává až kritériem reality,149) ležela nasnadě myšlenka, že branou i k psychologii bude matematická teorie. Po neúspěchu Herbartově, který zaváděl matematické vztahy přímo mezi představami a jehož předpoklady závisely příliš na nemožné metafyzické teorii, byl hlavní zřetel obrácen ke stanovení poměru mezi fyzickým a psychickým. Pokaždé bylo východisko stejné: je to „der Grundsatz, welcher alle Wahrnehmungen antizipiert“,150) který zní: „in allen Erscheinungen hat die Empfindung und das Reale, welches ihr an dem Gegenstande entspricht (realitas phaenomenon), eine intensive Grösse“.151) Tato věta je u Kanta apriori právě tak, jako zásada všeobecné kauzality; boj proti ní znamená tedy první Bergsonův útok proti domnělým evidencím racionálním. Co znamená intenzita? V ideji intenzity, odpovídá filosof, je vždy obsažena implicite idea virtuální prostorovosti; ale intenzita psychického je něco protismyslného, poněvadž psychický jev je ex definitione jednoduchý a nelze jej považovat s Kantem za veličinu.152) Právě tak nemožný je pokus pokládat jednotlivé momenty psychického proudu za pevně proti sobě odhraničené, jako prostorové útvary. To předpokládá, že jsou rozestřeny v homogenním mediu, které je pojímá všecky zároveň ( což přece odporuje jejich základní časovosti.153) Jsou ovšem některé zjevy našeho života, které se zdají potvrzovat takové pojímání; tak v obvyklém životě abstrahujeme ode všeho, co tvoří zvláštní fyzionomii přítomné chvíle, a pohlížíme na její obsah staticky, z hlediska toho, co zůstává a co tedy tvoří jednotku, schopnou skládání s jinými v rozmanité mozaiky. Takový život se odehrává v čase, který je prázdné homogenní medium, umožňující zmíněnou kompozici, jehož elementy jsou si vzájemně vnější a které všemi těmito určenostmi připomíná geometrický prostor. Psychologie, která by se dívala na vědomí jen z této stránky, byla by buď mozaiková psychologie empiristů Humova ražení, nebo by předpokládala na způsob Kantův nějakou transcencentální jednotu apercepce, ale nikdy by nedošla té pravé konkrétní jednoty vědomí, která je konkrétní a nikoli následná, vysouzená, či konstruovaná. O takovém povrchovém vědomí mohou platit psychologické zákony, o něm a jeho poměru k fyzickému jsoucnu lze snad zjistit matematické vztahy; ale bylo by omylem domnívat se, že tak byl zachycen sám život, neboť přímo nežijeme ani zákony, ani kvanta intenzity, nýbrž proud stále se měnících kvalit. Jen proto, že sebe samy nedovedeme pozorovat, jak žijeme, uchylujeme se k zprostředkování přes předměty našeho názoru, příp. přes přírodovědu; tu docházíme k absurdnostem, jako výše citované, kvantifikující fikce, jež se vydávají za skutečnost. Psychickou skutečnost dovede pochopit jen ten, kdo prožil hlubší akty nežli jsou ty, kterými se přimykáme k vnějšímu světu; estetický nebo náboženský zážitek je zároveň jednotný a nesmírně bohatý, je, jak praví Jankélévitch,154) [„???]v každém okamžiku celý a přece neuzavřen v přesné hranice jako hmotná věc, která je pouze sebou samou. Pohled na psychično ukazuje, že v něm není ve skutečnosti stavů, nýbrž jen pokrok od změny k změně. Teprve tento pohled nás může poučit o tom, jak mnohost psychických stavů se může organizovat v jednotu, jež má charakter nové, jednoduché kvality. To, co ze stanoviska intelektualistické logiky bylo kontradikcí, uskutečňuje se tu zcela samozřejmě; zvuky se organizují ve slova a melodie, barevná rozmanitost modeluje předměty, atd. Nic nepřestává a nepočíná, nýbrž vše se jen rozvíjí a zaniká postupnou involucí. Není tu rozdílu nějaké formy názoru a jejího obsahu; právě proto nelze tvrdit, že by rozmanitost vnitřního názoru byla nezávislá na čase a čas na ní tak, jako prázdný prostor zůstává reziduem po odečtení vší kvalitativní náplně názoru. Skutečný čas tvoří jednotu s psychickým životem; proto zážitek času je měnivý a každá kvalita má svůj čas. Ale pak právě neustálá časová přeměna má v důsledku stálou novost v našem životě, jenž se nikdy nevrací, odkud vyšel, a který pamatuje všecky události, přesto je každý náš okamžik jednoduchý, nesložený, právě proto nepředvídatelný. Novost je tak důsledkem časovosti a jednoduchosti každé fáze života. Čisté, konkrétní trvání je tak jejím základem. Vnitřní život je zároveň rozmanitost kvalit, kontinuita pokroku, jednota směru.“ To všechno není nám možno ani intelektuálně pochopit, ani znázornit obrazy. Jakmile intelekt přistoupí k realitě, nemůže než strnout nad podivnou směsicí pojmů, které mu diktuje. Že se mnohé stane jediným a jednoduchým, připomíná snad stoické nauky o @Krasis di’holon#,155) ale naprosto se nedá převést na něco zřetelného. Ideální evidence nutnosti není tu tedy nic platna, ba je v přímém protikladu k zážitku, který proto není méně reální. Zde je poznání absolutní, dávající sám předmět a nejen jeho vztahy, poznání, jehož bezprostřednost viní všecko ostatní, co vystupuje jako poznání, z klamu a přetváření původní zkušenosti. Pohleďme nyní, jak Bergson systematicky odbývá pretenze intelektualismu. Především co se vnějšího vnímání týče, je známo, že intelektualismus je pojímá jako nutný předstupeň poznání pojmového, ať už je základní pojetí jakékoli: shodují se v tom Leibniz, Locke, Hume, Kant i Fichte. Odtud se u obojího předpokládá jednotnost podstaty, obojí se má za neinteresované. Zatím úvaha o problému percepce vede Bergsona k poznání, že neinteresované, kontemplativní, pasivní vnímání neexistuje. V každém okamžiku percepce jeví se věci nikoli tak, jak jsou a mění se samy o sobě, nýbrž tak, že obrážejí moji možnou akci na ně, tj. já koncentruju, seskupuju kolem sebe ty kvality, jež mne nejspíše interesují. To je patrno též ze zjevu pozornosti. Vnímání je aktivní výběr z celku hmotné reality, prováděný za účelem akce na tuto realitu. Tato realita je sama neohraničený proud akce, rozdělený v nespočet polí, která se koncentrují v předměty. Intelektualismus, který neví o tomto výběru, nedovede si vysvětlit, proč jsou jisté změny v kvalitách a určenostech věcí, jak jsou samy o sobě, proti týmž kvalitám a určenostem, jak se nám jeví, a proto se mu svět percepce zdá špatnou kopií skutečného bytí, o jehož konstrukci se pokouší náš intelekt (tak se na věc výslovně dívají Leibniz, Fichte, Hegel). Ovšem možno též hned u percepce zastavit možnost všeho výkladu, jako činí empirismus Humův. Ale všechny tyto koncepce mají přesto identický kořen; podle všech já staví v percepci od základů svět svého poznání. Tato premisa je neplatná a tedy též všechny pokusy konstruktivního idealismu kvalitu rozpustit ve vztahy. Každá část universa je kvalita nepřevodná a každá infinitesimální část jeho je v neustálé interakci se všemi ostatními; akce sama je tedy kvalitativní proud, kvality, zvané smyslovými, nevznikají tudíž teprve při kauzálním působení těla na ducha, a pokud naše percepce není praktickým výběrem, nýbrž dává čisté kvality, je absolutním poznáním, a to bezprostředním, věcí takových, jaké jsou. Vycházejíce tedy nikoli od pasivity kontemplace, nýbrž od rozmanitosti, změny, akce, zkrátka od života sama, dospíváme tedy též zde k poznání, jež samo sebe zaručuje, k evidenci, ovšem evidenci fakta. Čistá percepce je, co se obsahu týče, totožná s hmotou; hmota je téměř jen, aby se tak řeklo, kvalitativní slupkou okamžiku a v tomto znaku liší se nejostřeji od našeho ducha, charakterizovaného hlubší dimenzí trvání. Jeho existence je stále založena na funkci paměti, jež vpouští minulost do přítomnosti. Paměť je dvojí: zobrazující a motorická. Paměť zobrazující, jejíž podstatu označuje případně jméno, probíhá dlouhou řadu etap, nežli exteriorizuje, materializuje a odosobní obraz, kterého vyžaduje přítomná akce. Její proces se odehrává v hloubce trvání. Proti tomu druhá, zvyková paměť odehrává se převahou v našem těle, tedy ve hmotě; v ní se tvoří opakováním reakcí, příslušných jednotlivým vněmům, schemata akcí, jež organismus ovládá stále přesněji a jež ovšem také organismus formují a ovládají. Již čistý vněm vybírá z kvalitativní rozmanitosti hmoty a zbavuje ji tak individuálnosti, zdůrazňuje podobnosti, důležité pro akci, jejíž možnosti jsou ohraničeny; tím spíše se ovšem tyto podobnosti zdůrazňují a individuálnost ztrácí sloučením vněmu s motorickým schematem. V obvyklém světě svém pozoruju tedy vlastně klasifikaci věcí podle jejich užitečnosti pro mne. S tím souvisí též, že to není kontinuum kvalit, co vchází do mého vědomí, nýbrž že pozoruju pevná, od sebe oddělená tělesa, soubor uměle ztuhlých kvalit, mezi nimiž není přechodů. Kontinuum akce bylo rozkouskováno, aby vlastní má akce měla možnost určitého zásahu. Tedy motorické schéma vytváří předmět. Ale dělení předpokládá dělitelnost, která je opět motorické schéma neustálého dělení čili prázdný homogenní prostor. To však znamená, že všecko poznání, které se zakládá na schematu prostorovém, je založeno na akci, je povahy pouze praktické a s vlastním poznáním věcí, jak samy o sobě jsou, nemá nic společného. Ne že by věci samy o sobě nebyly rozlehlé, ale jejich rozlehlost není homogenní prostor, nýbrž něco „středního mezi rozdělenou rozlohou a mezi čistě nerozlehlým“;156) Bergson to nazývá extensiv. Lze říci, že extensiv je na cestě k nediferencovanému prostoru. A jelikož tento je základní akční schéma, leží nasnadě uvažovat o schematech na něm založených jako příslušných skutečnosti samé. Tak se to děje s pohybem, který si napřed představíme jako hotový prostorový útvar, načež jej rozkládáme geometricky v rozmanité složky; když se pak snažíme zavést na místo simultánního, prostorového, uvažování postupné, genetické, narazíme na nevyhnutelné úskalí paradox Zénóna z Eleje. Pohybem samým pak vykládáme kvalitativní změnu – opět tedy převod na akční schéma. Pohyb v intelektualistickém pojetí se opírá ještě o jedno akční schéma, totiž o spacializovaný čas, o němž byla již častěji řeč. Spacializovaný čas je složen z nekonečného množství diskretních elementů ( bodů, tvořících matematické kontinuum. Zatím je náš konkrétní čas plynulý, jeho momenty nejsou analogické bodům, mají stále ještě rozměr, obsahují něco minulosti a něco budoucnosti. Zároveň má konkrétní čas jisté napětí, jistý rytmus, který odpovídá pozornosti, kterou může vyvinout vědomí, jemuž tento čas přísluší. Vše, co existuje, jest v jistém trvání, které ovšem může se lišit u pozorovaného a pozorovatele; tím, že vnímáme, zhušťujeme dojmy, objektivně od sebe rozlišné, aby se vešly do našeho trvání, které má jiný rytmus, větší napětí, než pouhá hmota. Spacializovaný čas pak je médium, ve kterém jako naprosto kvalit zbaveném a homogenním odehrává se definitivní smír mého času s časem věcí, čas, měřitelný pohybem pevných, solidifikovaných vněmů. Tohoto smíru potřebujeme nikoli jako bytosti cítící, nýbrž jako bytosti jednající, neboť právě akce musí od subjektu proniknout do objektu. Je tedy v celku homogenní prostor, spacializovaný čas, rozdrobený pohyb, solidifikovaný vněm, typizovaný předmět, přesný pojem výsledkem praktického, nikoli čistě noetického stanoviska. Intelektualista pokusí se především hájit vnitřní kritikou doktríny. Tato teorie, která přece chce budovat na bezprostředním názoru, je příliš složitá, řekne, aby mohla nebýt konstrukcí. Bergson přec nemůže tvrdit, že by vskutku pozoroval celý proces výběru percepce z hmoty. Co mohl nazírat, jsou jednotlivé etapy procesu a ty by nikdy nespojil, kdyby je nevložil do pevných a obecných pojmů, mezi nimiž teprve existují logické vztahy, dovolující kontrolu jeho hypotéz. Tak smýšlí, zdá se, např. Rickert, když ve Philosophie des Lebens tvrdí, že „bezprostřední poznání“ je kontradikce v adjektu.157) Tu Bergson je v právu namítnout, že dosud vyložená část doktríny neudává ještě samu pozitivní teorii, nýbrž jen důvody toho, proč není třeba věřit tomu, co je založeno na akčním schematu. Akce sama není ještě plný život, poněvadž se ztrácí do vnějšku a směřuje k mechanismům, jež postrádají uvědomění. Intelekt není čistý, o průkaz této teze v podstatě Bergsonovi jde, a hledí své mínění ještě dále podepřít analýzou psychického procesu pojmotvorby. Základem pojmu není obecná představa nebo vědomí obecnosti určitých znaků; je jím podobnost akce, již různé dojmy vyvolají, tedy motorické schéma, společné více dojmům, třeba v sobě samých úplně disparátním ( co mají vlastně společného např. barvy? Původ pojmu není vědomá analýza abstrakční, nýbrž „une ressemblance sentie, vécue, ou si vous voulez, automatiquement jouée“.158) Organismus lidský má zvláštní soustavu motorických schemat, jež dovolují vždy jemnější klasifikaci a analýzu zkušenosti ( řeč. Obecná idea není než vzpomínka, která se pohybuje od akce k jednotlivým užitečným zašlým dojmům a zpět, oživujíc akci a materializujíc paměť. Předchozí je potvrzováno též genetickou úvahou: pojmeme li intelekt jako schopnost tvořit z hmoty nástroje, tj. působit na hmotu, pochopíme, že intelekt nemůže proniknout život a že se dovede zabývat jen tím, co je pevné, dělitelné, zkrátka anorganickým předmětem, a že jasná idea je pro něj idea kompozice, tudíž diskontinua. Věčná chuť intelektu tvořit nástroje z jakékoli látky vysvětluje, proč intelekt hledí svou čistě praktickou funkci neustále transcendovat. Neboť „inteligence je charakterizována nekonečnou schopností analyzovat podle jakéhokoli pravidla a rekomponovat v jakýkoli systém“159) ( toť přece parafráze 2. a 3. pravidla Descartova. Ale intelektualista neodzbrojí a táže se: jak pochopit při vší té činnosti, která vzdaluje od skutečnosti, že intelekt má úspěch? Dejme tomu, že motorická schemata jsou vynucena akcí, co tu vadí, aby nám podávala přece skutečné poznání, co vadí, aby přec jen v jejich základě nebyla skrytá pravda? Vždyť díky této základní vlastnosti intelektu, schopnosti analyzovat, můžeme nahlížet logické vztahy, kterým (přes opačná tvrzení) nic ve skutečnosti neodporuje a které dávají vznik konstrukcím, zkušeností verifikovatelným. Připusťme, že je to poznání kusé a křivolaké, nevycházející ze svobodného pohledu ducha, nýbrž z tvrdé disciplíny, pod důtkami učící přírody. Ale je to něco, lze na to spoléhat a lze odtud dospívat dále. Na tuto námitku odpovídá u Bergsona metafyzická teorie, která pretenduje na přísné poznání intuitivní metafyzické geneze hmoty. Je to konglomerát názorů, vycházejících z téže základní intuice, a který podává filosofii přírody a přírodovědy zároveň. Bergson nepopírá, že intelekt podává jisté „poznání“. Ale toto poznání má předmět, který je v přímém rozporu s napětím našeho vlastního trvání, s naším životem, a jež jde tedy za realitou, která je hluboko pod námi. Naše trvání totiž není jednou pro vždy hotové, nýbrž nabývá různého napětí a jeho variace nám dovolují představit si proces tohoto napínání prodloužen na obě strany mimo obvyklé hranice; a tu pozorujeme, že napětí trvání je možno uvolňovat tak dlouho, až v něm zanikne veškerá rozmanitost a veškerá populace a na jeho místo nastoupí homogenní kontinuum, kde vládne nutnost, protože se tu nic stát nemůže. Jsoucno, které je na cestě k homogennímu prostoru, které stále zvolňuje tempo svého trvání, je, jak již výše řečeno, hmota. Hmotu tedy může jedině chápat intelekt a jedině v té míře, jak se blíží onomu nicotnému ideálu homogenního prostoru. Neboť myslíme geometricky; vzpomeňme, že chceme li si učinit obraz o sylogistické dedukci, saháme k Eulerovým obrazcům, vzpomeňme též Machovy, Rignanovy a Goblotovy teorie myšlení jako mentální experimentace, která přirozeně operuje hlavně prostorovými útvary, vzpomeňme dále, že indukce je pro nás vlastně jen předběžná metoda, umožňující dedukci. Intelekt tedy chápe, ale jsoucno, které by mu bylo skutečně přístupno, neexistuje, nýbrž je pouhá anticipace skutečného procesu ve skutečném bytí. Shodne li se intelektuální poznání se světem hmoty, je to proto, že tato sleduje rovněž geometrický řád, rozpadá se v bezkvalitativno, jak vyplývá z druhé termodynamické věty. To, co inteligence je s to pochopit, není realita, hodná pozornosti filosofovy. Taková realita se dá zachytit pouze ve zvláštním aktu, kdy naše vědomí spadá vjedno s impulsem vůle, který je nese. Pak se cítí neseno nesmírným rozmachem, který srší nepřerušeným sebepřekonáváním. Filosofu nezáleží na tom, poznat hmotu, záleží mu na zachycení života, na poznání toho, co svět udržuje a obohacuje. Tak výsledkem zmíněné metafyzické geneze je, že evidence nutnosti je odmítána ve jménu jiné, evidence životní, prchavé, ale silné, ne sice jako nesprávná, ale jako filosoficky nevýznamná, ba destruktivní, poněvadž její pravdivost vyplývá z destrukce té reality, jež jako svobodně tvořivá udržuje svět před klesnutím v smrt. Pro racionalistický konstruktivismus byla nutnost základem systému a faktické evidence byly podružné proto, že cítil sílu, odůvodnit je absolutně; bergsonismus naopak vidí význam faktických evidencí v tom, že bojují proti evidencím nutnosti, že nás vedou k životu v jeho stále svobodnější a kontingentnější podobě: smyslová kvalita a jí obdařená předmětnost ukazuje pulsaci života v obklopujícím světě, žití vlastního trvání a svobodný čin nás vede k stále hlubším pramenům nespoutané zkušenosti, a filosofická intuice jako zakončení této kontinuální série ústí v boží věčnosti. ( Williams James praví o poměru intelektu a intuice u Bergsona a jejich evidenci: „jako první přichází vždycky fakt; pojmové vypracování je vždycky druhotné, vždycky neadekvátní, nemůže být nikdy plným ekvivalentem faktu“.160) A na jiném místě: „proti vetu intelektualistické filosofie Bergson pouze restauruje naše přirozené, srdečné vztahy k smyslové zkušenosti a k prostému rozumu“.161) Bergson bojuje proti nutnosti jakožto ideálu a míře pravdy. „Věda může býti spekulativní ve své formě, nezištná ve svých bezprostředních cílích; jinak řečeno, můžeme jí poskytovat úvěr, jak dlouho bude chtít. Ale ať se splátka oddaluje jakkoliv, musíme být na konec odměněni za svou námahu.“162) Výsledky přímého, intuitivního sblížení se skutečností se dají ovšem intelektuálně zpracovat; ale to neznamená, že by ideálním evidencím nutnosti patřila jakákoli samostatnost. Skutečné, pravdivé se rozloží téměř automaticky do forem správnosti, kterých nepotřebuje ke své existenci, nýbrž jen k sdělení. Bergsonovi záleží na důkaze, že považujeme li za intelektualistické iluze ( idola tribus163) ( homogenní prostor, spacializovaný čas, pevný předmět, rozkouskovaný pohyb, je otevřena cesta k bezprostřednímu, propast dělící subjekt a objekt překročena, nebezpečí solipsismu a skepse vůbec zažehnáno. Objekt neznamená totiž předmět ve smyslu věci, nýbrž prostě danost, na kterou mohu v každém okamžiku působit. V principu zkušenosti je tak obsaženo bezprostředně nejen subjektivno, nýbrž též objektivno a je Bergsonovou zásluhou, že jako jeden z prvních moderních realistů na věc poukázal (ovšem není tu řeč o realismu v etymologickém významu slova). Tak zabraňuje častým omylům interpretace bezprostředních daností.164) Tu však se naskytá otázka, neznamená li bergsonský odpor proti vší pevné struktuře přec jen zdání objektivity, neboť zážitek podle Bergsona čím je čistší, tím je individuálnější a subjektivnější. Jak možno odtud přejít k nadsubjektivnímu? Bergson odpovídá tím, že hledá zážitek vždy hlubší, kde skutečnost nejen stojí přede mnou, nýbrž který ji dává, tedy zážitek genetický, tvůrčí. Na opačném pólu konstruktivního idealismu zbudoval tak nový systém geneze. Evidence fakta prohlubuje se tak do intuicionismu mystické povahy. S mysliteli předchozí kapitoly společně Bergson hledá jsoucno nikoli, co a jaké jest, nýbrž jak se tvoří, všecka jeho pozornost se obrací k problému kreace. Od já kontemplativního chce proniknout k tvořivému bytí a pozorovat, jak nás toto unáší ve svém proudu, jak s ním v jedno spadáme. Tak jsme znovu přiváděni k problémům, kterými jsme se zabývali výše, opět poměr subjektu a objektu se stává poměrem genetickým, a sice živel tvořící je opět na straně subjektu. Opět dospíváme ke kontradiktorické ideji spojení tvořivého a kontemplativního aktu, k popření bytí čistě ideálního či k jeho ztotožnění s reálním. Opět filosof je Bergsonem privilegován k poznávání, všem ostatním nepřístupnému; je to vůbec pravděpodobná myšlenka ( čím je pak život vedle filosofování? Tím se pak odvrací Bergson od svého vlastního východiska, které je vlastním základem též těchto úvah, totiž od mínění, že život stále svou pravdu v sobě nese a ve filosofii že jde jen o její ujasnění, obranu před konfúzemi, o plnější vědomí. Ne, že by celá pravda byla dána; ale jsou též dané úkoly, které se splnit musí, které, jak bylo ukázáno např. ve druhé kapitole, patří k životu, třeba nám nepomohly k rozřešení otázek nejzákladnějších, které jsou pravým obecným fundamentem pravdy a které není možno rozřešit, nýbrž jen vyjasnit. Ty pak jsou majetkem každého, i nejprostšího života lidského. O takových pevných strukturách snažily se pojednávat některé předchozí kapitoly; a tu je, jak lze doufat, jasno, že důvěra v ideu, tj.v pevnou architekturu světa a života, patří k samé podstatě žití, že tedy je chybou ideální stránky našeho prožívání relativizovat, že je to ostatně úkol, který se striktně provést nedá.165) III. Meyersonovo chápání vědeckého výkladu Bergson, jak ukázáno, podlehl proti svým původním intencím kreacionismu, konstruktivní tendenci, proti níž tolik od počátku bojoval. Obměnil prostředky, ale cíl zůstal. Vybudoval svůj systém geneze v ideji jiné evidence, než racionalismus, ale výsledky ukazují v podstatných věcech shodu. Kde je tedy vlastní základ kreacionismu? Co znamená vlastně ten intelektuální pud výkladu, tak silný, že mu každý podléhá? Touto úlohou se zabývá odedávna mnoho významných filosofů, kteří v dějinách ducha hledají jeho pravou povahu; tak Lalande, Brunschvicg, Riehl, Spir a mnozí jiní. Dnes je nejvýraznější a nejvlivnější z nich E. Meyerson, kterého lze v mnoha bodech přímo spojit s bergsonismem, takže bývá až dojem, jakoby Meyerson noeticky sledoval a kontroloval bergsonské pojímání intelektu. K Bergsonovi lze Meyersona uvést ve vztah též potud, že přijímá, jak se zdá, teorii nekonečného fluxu jako podstaty skutečna; mluví na některých místech o „nepřetržité změně, která se zdá býti samou podstatou reality“.166) Ale lidskému duchu nelze se spokojit tímto konstatováním, nýbrž potřebuje výklad této změny. Tato tendence k výkladu působí často docela, někdy jen málo uvědoměle; filosof bývá si jí silněji vědom nežli kupř. vědec ( to má i své speciální důvody. Od počátku svého fungování řeší vlastně lidská myšlenka, a to nejen vědecká, nýbrž i mytická, problém výkladu, problém příčiny. Příčinou je všecko, co dovolí consequens beze zbytku vyvodit z antecedencí. V příčině je následek beze zbytku obsažen. To znamená vlastně identifikaci následku s příčinou. Náš rozum pochopuje pouze identické. Všude, kde se náš rozum pokouší o výklad, snaží se především prokázat, že změna je zdánlivá, že jí není ve skutečnosti či že se pod ní skrývá hlubší totožnost. Tendence k identifikaci působí již ve světě obecného smyslu a jí děkujeme za svůj pojem předmětu (vzpoměňme tu opět Bergsona). Vyšší, sublimovanější formy její jsou věda a filosofie. Obojí chce podat úplnou dedukci, tj. racionalizaci světa; jenže filosofie se snaží o výklad totální, kdežto věda se předběžně spokojuje výkladem parciálním, tj. přijímá do svých dedukcí jisté prvky daného jako to, co dosud nebylo vysvětleno či jako něco vysvětleného, ač tomu ve skutečnosti není tak. Věda obsahuje tedy v sobě určitou metafyziku, bez níž by ztratila veškerý půvab pro lidský rozum. Jaké pak jsou etapy vědeckého výkladu? (ídí se podle stupně racionality prvků naší zkušenosti. Poznatky analýzy jsou nejracionálnější, ale také nejméně reální a proto nelze nám převádět zkušenost na funkce čistě matematické, jak si přejí někteří moderní panalgebristé (zejména škola marburská);167) proti tomu geometrie, jež se zabývá prostorem, je jaksi na poloviční cestě mezi racionálním a reálním, neboť jednaje o prostoru pojednává geometr jak o racionálním, tj. pojmových konstrukcích, tak o určitém názoru a čemsi skutečném ( prostor, jak jsme viděli, je to všecko dohromady. Geometrie svým přísně deduktivním charakterem, který přesto nevylučuje určitou skutečnost, je tak nejvhodnější základnou přírodovědeckého výkladu a tento vskutku od nejstarších dob používá rád prostorového rámce. Ba, lze tvrdit, že nediferencovaný prostor, Parmenidova koule, je ideálem výkladu, poněvadž zde explicandum mizí co nejdokonaleji. Hegel byl první a jediný, kdo poznal smysl racionální vědy ve vyhledávání identity, v akosmismu, jenže odtud vyvodil její nemožnost, kdežto ve skutečnosti je to právě tento imperativní a nemožný ideál, který zakládá její existenci. Tedy rozum nepochopí reálno. Neodvoditelné je nejspíše samou podstatou světa. To znamená, že rozum má podstatně negativní charakter, ukazuje nám realitu nepřímo, může si tudíž dovolit paradoxie a zdánlivé kontradikce, jen aby došel k nějakému deduktivnímu celku. Ba kontradikce patří mnohdy k obsahu vědy zcela podstatně; tak princip zachování energie je přímým protikladem druhé termodynamické věty a přec jen táž disciplína objímá obojí. To všecko jsou ostatně pouze zvláštní případy základní paradoxie, které propadá každý výklad vůbec a která spočívá v tom, že vykládáme vždy jen tím způsobem, že převádíme danosti na něco racionálního, ale toto racionálno zatím se ukáže opět pouze etapou, zastávkou, podléhající opět dalšímu výkladu. Tak např. fyzikální rozmanitost hledíme pochopit převádějíce ji na prostorové kontinuum homogenní; ale v matematice, která je nauka vyšší racionality, je kontinuum konstruovatelné, a jednodušším, racionálnějším principem je tu přetržité, discretum čísla. Tedy rozum nemá obsahu mimo základní tendenci k identitě; ale přece se bez něho, jako bez jeho produktu ( výkladu ( neobejde ani ten, kdo bojuje ve jménu empiristických hesel. Rozumu jako aktivního duchovního principu nelze se spustit; to platí nejen proti slepému vědeckému pozitivismu, který nechce vykládat, ani kde se to dá, nýbrž též proti Bergsonovu intuitivismu, který by chtěl odstranit ze světa poznání veškeru ratio. A právě pro aktivnost rozumu lze pochopit, že datum a konstrukce se často bijí; „car nous voudrion s’ sans doute que le réel fűt rationnel; mais nous sentons en même temps que ce désir est essentiellement chimérique, qu’il ne se peut pas qu’il soit véritablement satisfait“.168) Rozum v Meyersonově pojetí dovede zproblematizovat všecko a pochopuje pouze to, co se blíží nicotě. Tvořivost a nicota, aktivní noetický princip a prázdnota ( to je snad největší Meyersonův paradox. Bez rozumu poznávání nemožno, s rozumem lidskou touhou po kreaci provždy zatížené ( poslední slovo Meyersonova filosofování zdá se přec ležet v poznání jakési nedefinitivnosti, neuspokojivosti všeho vykládání a v uznání, že kreacionismus nepostačí. Lze li svět pojmout jako mou představu, praví Meyerson, nelze jej jistě pojmout jako předmět mé vůle. Ale vždyť snaha pojmout svět jako mou představu je pouze reflexem snahy pojmout jej jako předmět vůle; obojí je plodné pouze nepřímo, má význam spíše jako třídící princip, předpokládá tudíž svět, ve kterém třídění provádí a jehož změtenost (pro nás) pořádá. Meyersonova doktrína znamená odhalení kreacionismu v životě, vědě, filosofii (to je smysl jejího „primum philosophari“) a tím završení moderního aktivistického chápání poznávajícího ducha; ale sama ukazuje cestu dále, poukazuje k názorům, jimiž dlužno vyplnit prázdnotu čistého rozumu; tak jeden z povolaných kritiků Meyersonových, Alexandr Koyré, vidí za výkladem racionálním možnost čistého názoru ideálního, který není genetický, ale který neznamená také ustrnutí na pouhém faktu. Koyré je stoupenec filosofa, o němž je nám ještě pojednati ( E. Husserla. IV. Pojetí evidence u Edmunda Husserla Dospěli jsme k tomu bodu výkladu, kde se vrací ke svému východisku, kde vůdčí role evidence v životě noetickém má se opět stát zřejmou a kde ze složitosti problému a z okolností historických lze pochopit, proč byla tak dlouho zneuznávána. Jiné, domněle vyšší problémy ležely filosofům na srdci. Na počátku vývoje moderní filosofie Cartesius zdůraznil právem základní důležitost otázky; dnes vrací se vývoj jako tak často k tomuto svému východisku, pojem evidence, který jako ponorná řeka se ztrácí záhy po Descartovi pod svým nánosem, se opět vynořuje a slibuje být hlouběji vytěžen díky metodickému bystrozraku novější filosofie. Tolik nadějí skládáme do splnění programu filosofie Husserlovy. Tato filosofie chce vést k rehabilitaci filosofie jako základní vědy, jež má pro všecky ostatní vědy udávat důvodovou základnu, a k novému založení metafyziky jako vědy o jsoucnu. Nikoli ovšem metafyziky jako hypotetické konstrukce, „sjednocující“ jednotlivé vědy v jakýsi obraz toho, co existuje, nýbrž jako nauky o smyslu jsoucna vůbec i jednotlivých jeho okrsků. Zkoumat nevyzkoušené, často vůbec nepovšimnuté předpoklady metafyzické, jež obsahují jednotlivé vědy, aspoň vědy o vnějším světě; zkoumat předpoklady světa prostého smyslu, předpoklady hodnocení atd. znamená metafyziku, jak jí rozumí Husserl.169) Husserlovo východisko je v poznání, že naturalistická ontologie, pokud nezůstává ohraničena na jsoucno práce přírodovědcovy a vydává se za teorii absolutního jsoucna, je falešná a vede ke sporům. Jejím důsledkem je psychologismus, který z celého obsahu vědomí dělá psychické jevy a procesy; psychologismus však podléhá skeptickému cirkulu, poněvadž je to teorie, podkopávající možnost teorie vůbec, a to jak v subjektivním ohledu, jelikož popírá přednost evidentního souzení před slepým, tak v objektivním ohledu jednoty zdůvodnění a tudíž autonomie teorie vůbec. Logika je „Wissenschaftslehre“, nauka o ideji vědy, na níž musí faktické vědy být měřeny, a tudíž normativní věda. Avšak každá normativní věda musí spočívat na nějaké čistě teoretické disciplíně nebo více takových, neboť musí jí vládnout princip, podle něhož se každé rozhodování normativní řídí a tento princip sám není normativní soud, nýbrž soud, udávající konstitutivní znaky pozitivního hodnotného predikátu. Která je věda, jež udává teoretický základ pro normativní logiku? Přitom nutno rozlišovat základ prvořadý, který skutečně umožňuje příslušnou disciplínu, a základ sekundární, který je pouze užitečný a pomocný. V době, kdy Husserl vystoupil s Logickými zkoumáními, bylo téměř všeobecně přijímáno mínění, že prvořadým základem logiky je psychologie. Všichni velcí logikové němečtí a angličtí té doby se pokoušeli toto mínění precizovat a zdůvodnit. Neboť zdá se přec samozřejmo (zejména naturalisticky zaujatým), že logika je věda, pojednávající o úkonech psychických, o regulování myšlenek, tj. soudů, pojmotvorby, o metodách, které jsou přece „prostředky k vedení ducha“. Této námitce podléhají slabé obrany všech těch logicistů, kteří nepozorují, že z ní vyplývá pouze, že psychologie je na fundování logiky spoluúčastna, nikoli však, že ji funduje primárně. Uvažujme však o tom, jaké je jsoucno psychologie, jaký je způsob poznání tohoto jsoucna. Věty psychologie jsou empirické generalizace, jako takové nabyté indukcí. A je ovšem mnoho z toho, o čem pojednává logika, pochopitelno v závislosti na psychologických větách, což se týče zejména metodologie. Ale jinak je tomu s logickými principy, které se vyznačují dokonalou evidencí, „Einsicht“, která by byla úplně rozrušena založením těchto vět na empirických poučkách. Logické zákony nejsou také přírodní zákony, poněvadž tyto mohou být vždy jen pravděpodobné, čímž by logické principy ovšem utrpěly a veškeré poznání bylo by nenávratně relativizováno; nejsou to pravidla skutečného dění, imanentní pružina procesu souzení, nýbrž obsah tohoto souzení, jeho předmět. „Die psychologistischen Logiker verkennen die grundwesentlichen und ewig unüberbrückbaren Unterschiede zwischen Idealgesetz und Realgesetz, zwischen normierender Regelung und causaler Regelung, zwischen logischer und realer Notwendigkeit, zwischen logischem und Realgrund“.170) Tato slova jsou protestem proti té primitivní ontologii, které jsoucno jest rozmanitost, spjatá v jediném rámci prostoročasu jediným svazkem kauzality. Z této koncepce vlastně vzniká pokus vyložit evidenci jako pouhý „Denkzwang“, nutnost myšlenkovou, jako průvodní zjev objektivně determinovaného dění, logické zákony pak jako příslušné k pouhé realitě lidského myšlení. Ale kde je v nich poukaz k takové specificky lidské platnosti? Vždyť o lidském nebo duševním v nich vůbec není řeči. Tedy psychologismus je antropologismus a s ním ruku v ruce jde přiznání možnosti jiné logiky než té, podle níž je normováno naše myšlení; v tom pak opět leží relativismus, který však je protismyslný, neboť lidská konstituce je pouhý fakt, z něhož nelze vyvodit žádnou pravdu, byť bychom pojem pravdy sám oslabovali jakkoli. Tedy Mill, Sigwart, B. Erdmann svým více méně přiznaným relativismem nezakládali, nýbrž rušili možnost logiky nekritizovanými psychologickými předsudky. Není samozřejmo, že by předpisy, regulující psychické, byly samy psychicky fundovány; není správné, že by obsah logiky byl tvořen samými předměty psychologickými, nýbrž čistá logika má sama vlastní pole nikoli reální, nýbrž podobně jako čistá matematika pole ideální; není konečně pravda, že by psychologie evidence se kryla s logikou (jak si věc představoval např. Höfler, pro kterého logické zákony jsou jakýmisi prostředky navození evidence), nýbrž evidence znamená prostě žití pravdy, způsob, kterým intence na určitou faktičnost se vyplňuje aktuálním vněmem, zážitkem. Tak Husserl dospívá k překonání naturalistické ontologie a vyzvedá nad ni jinou sféru bytí, totiž sféru podmínek ideálních, jimž vyhovuje vše, co jest a býti může. Ale obracet se ke smyslu logických zákonů jako hranici naturalistického chápání světa neznačí pro Husserla totéž co pro deduktivní kreacionismus; Husserl chápe svět ideální staticky, nikoli dynamicky jako obvyklé moderní idealismy. Proto se staví ve svých starších i nejnovějších spisech proti mínění, že by bylo možno nějakým čistě logickým postupem existenci ideálního světa zdůvodnit. Proto se též nedá dokázat, že by něco musilo být evidentní, jak se domnívali a dosud domnívají mnozí racionalisté. (Také Husserlovi bylo vytýkáno např. u nás Tvrdým, že chce podávat nějakou teorii přímé pravdy, která se hotově zjevuje;171) to znamená nelišit dostatečně jednotlivé okrsky poznávání a jejich specifické způsoby danosti pro vědomí. V přírodovědě jistě pro Husserla právě tak jako pro jiné teoretiky pravdy nejsou žádné materiální poznatky apriorní; jsou na druhé straně čistě ideální momenty poznávání, které ani Tvrdý se neodvažuje popírat; což kdyby jich bylo neomezeně více, nežli se sám domnívá při svém trochu jednostranně přírodovědeckém a psychologickém zájmu?) Proto Husserl nazývá svou filosofii „pravým pozitivismem čili empirismem“ a za úlohu jí nedává konstrukci, nýbrž reflexi. Neboť obracejíce se ke smyslu logických zákonů proti významu zákonitostí empiricko induktivních učinili jsme implicitní předpoklad, že smysl věcí je v tom, jak je žijeme. V životě samém je tudíž hledat poslední kritérium poznávání v jeho rozmanitosti, zde máme přístup k něčemu, co není pouhý jev. Vědomí je sféra absolutního kladu, kde se nám všecko dává za takové, jakým vskutku jest. Kde jest vědomí, je stálá přítomnost sobě samému, stálá možnost adekvace (to ovšem nelze zaměňovat se skutečnou reflexí, se skutečným zaměřením na vědomí). Tedy zde máme pravou protivu primitivní realistické ontologie; kdežto pro ni je vědomí pouhý jev podružného významu, jehož dignita ontická se nedá ani srovnat s dignitou přírodního bytí, je zde vědomí naopak místem, kde všecky věci mají svůj pevně určený smysl. Jde tedy o to, chápat smysl života a smysl jsoucna se nám otevře přímo v něm. Že tento smysl jest a nedá se odbýti žádnou skeptickou teorií, ukazují s největší zřetelností kontradikce, do kterých se dostává naturalista vzhledem ke smyslu své teorie, jakmile přistupuje od teorie k činům, ať teoretickým, ať mravním; neboť ve skutečnosti nemělo by proň býti ani objektivní pravdy, ani objektivní závaznosti etické či estetické. „Der Naturalist ist, kann man alles in allem sagen, in seinem Verhalten Idealist und Objektivist.“172) Naturalista poučuje, káže, vykládá svou „pravdu“ ( Häckel a Ostwald jsou takoví. Vnitřní smysl života, smysl pravdy a normy vítězí nad šedivou teorií. Vzpomeňme tu Meyersonových slov „vivere est philosophari“173) ( Husserl má podobný výrok: „der Idee nach ist jeder strebende Mensch notwendig Philosoph im ursprünglichstem Wortsinne“.174) Co však je život a co je ten smysl v něm? Život je zážitkový proud, kterým přísluší určitému jednomu já, tok fenoménů, které se střídají v neohraničeném imanentním čase, připomínajícím Bergsonovu dureé pure. Ale součásti života nejsou pouhé střídající se elementy, které nejsou nic mimo okamžik, kdy se prožívají; každý moment života má naopak svou pevnou kostru, má svou podstatu. Podstata je ten nutný soubor predikátů, který patří nějakému předmětu, aby mu mohly býti přikládány jiné, podružné predikáty. Když si uvedeme v plnou jasnost význam „barva“, nezíráme žádnou individuální barvu, třeba si to znázorňujeme na příkladě; podobně přehlížejíce v duchu řadu vněmů zpřítomníme si to, co tvoří jejich identitu a poznáváme názorně podstatu vněmu. Názor podstaty, „Wesensschau“, „Wesenserschauung“ je tedy něčím podstatně příslušným ke všemu uvědomitelnému. Podstaty se tedy získávají zvláštním aktem a nejsou pouhým výsledkem abstrakce, tj. vynechávání a izolování znaků z rozmanitosti prezentovaného. Prozkoumání všemožných podstatných struktur vědomí je cílem nové Husserlem založené vědy, tzv. fenomenologie. Fenomenologie je věda velmi široká; její nejdůležitější část je tzv. čistá fenomenologie, která se zabývá „čistými“ podstatami. Čisté podstaty jsou zbaveny každého vztahu ke skutečnosti psychické, fyzické či jakékoli jiné. Získávají se v tak zv. fenomenologické redukci. Tato spočívá v tom, že nabízená data odmítáme interpretovat ontologicky a omezujeme se na popis toho, co se nám v čisté intuici nabízí. Při fenomenologické redukci se jedná, píše O. Becker,175) o něco velmi podobného jako v nepředpojaté diskusi: účastníci mají o svých tezích ovšem pevné přesvědčení, ale scházejí se přece, aby konfrontovali nestranně argumenty, jimž svěřují veškeru moc přesvědčování. Jde tedy nikoli tak o získání určitého přesvědčení, nýbrž o logický sled argumentů, který účastníci spoluprací získávají. Důležité je tu, jak to ve skutečnosti jest; svět ve fenomenologické redukci není popřen, nýbrž „dán do závorky“, aby o něm byly získány platné soudy, aby se zjistily základní podstatné struktury našeho života ve svém sousledu. V této sféře není pochybnosti, není hypotetické konstrukce, jen pouhé zření. Zde nastává podle slov jednoho z Husserlových interpretů obrat ke skutečně konkrétnímu člověku, protože nejde už o pouhý život na povrchu vědomí, při kterém se dáváme nésti imanentním obsahem svého žití nehledíce k jeho celé struktuře, nýbrž o výslovné prosvícení celé jeho komplexe. „Fenomenologie nesleduje jiný cíl, než restituovat svět předmětů – předmětů vnímání, vědy, logiky – do konkrétní tkáně zážitků a pochopit“.176) Po redukci zůstává na redukovaný zážitek se upírající já, které není osoba s takovými a takovými vzpomínkami, s takovou svéráznou historií, nýbrž čistý paprsek, který se upíná na svůj předmět. Toto já, jež uniká pokusu redukce, jež tedy patří nutně každému zážitku, je rovněž odlišno od kantovského pojmu „vědomí vůbec“, protože nemá obsahu a není formujícím elementem empirické skutečnosti.177) Přesto tedy, že já patří ke každému zážitku, je jeho akt pouhým aktem pozornosti, který nesouvisí s nějakým vytvářením předmětů, resp. jejich kategoriálních obálek. Základní fakt vědomého života je hlubší; Husserl jej označuje od Brentana přejatým termínem „intencionalita“. Tato jest charakter vědomí, býti vědomím něčeho. Intencionalita ovšem zůstává po vší fenomenologické redukci a není to naprosto odvozený charakter, jak by se mohlo snad předpokládat ze stanoviska asociační psychologie. Intencionalita patří každému vědomí, nejen teoretickému. Vněm je vždy vněmem něčeho, třeba věci; souzení se týče nějaké faktičnosti; hodnocení nějaké „hodnotnosti“ (Wertverhalt) atd. Jednání se týče skutků, láska milovaného, přání toho, co si přejeme.178) Značí tedy intencionalita v nejširším významu, že před vědomím je objekt. Intencionálně býti ve vědomí neznamená ovšem ještě býti vněm ve své pravé podstatě; jsou předměty, které vůbec nemohou býti ve vědomí adekvátně; ale úlohou fenomenologie jest, studovat právě ty komponenty vědomí, které mohou býti dány tak, jak jsou; to jsou všechny ty, jež nám dává imanentní reflexe. Tu pak povstává základní úloha fenomenologie, kterou Husserl nazývá transcendentální a která spočívá v tom, vyjasnit konstituci předmětnosti pro vědomí, vyjasnit, jak intencionalita vědomí se má k svému předmětu. Vedle intencionální vrstvy je totiž ve vědomí též vrstva intencionality zbavená, kterou nazývá Husserl hyletickou; do ní patří smyslové dojmy a pudové momenty ve vědomí. Tato vrstva sama o sobě je předmětného významu neschopna. Najít, jak ze součinnosti hyletické a tvárné intencionální vrstvy vzniká předmětnost je úkolem transcendentální fenomenologie. Základním momentem transcendentální analýzy je objev ireálních složek ve vědomí. Mimo reální obsah mají zážitky svůj „ireální smysl“, kterému Husserl říká noema. Noema není reální věc v přírodní souvislosti, nýbrž obsahuje „smysl“ intencionálního aktu. S přírodním faktem, ani s psychologickým, nemá vůbec nic společného, je to čistě imanentní složka zážitku, která nemůže být od něho odmyšlena. Smysl zážitku není však celé noema, nýbrž toto spočívá v celé skupině noematických momentů; „tento strom“ může býti vnímán (noema: vnímaný strom), dán ve vzpomínce (strom míněný ve vzpomínce), ve fantazii (strom fantastický), přičemž totéž jádro smyslu, tzv. noematické jádro, zůstává identické a zakládá jednotu „plného noematu“. Podobně evidentní soud „S jest P“ a tentýž soud kladený bez evidence jsou různá noemata s týmž jádrem smyslovým; toto jádro je pak pro formální logiku rozhodující. Všechny soudy o tom, co strom jest, jak např. roste ze semene, jaké biochemické procesy v něm probíhají atd. jsou vyloučeny závorkou fenomenologické redukce; zůstává „tento strom tam v prostoru“, což jest noematické jádro. Noema tedy není, jak již řečeno, reální součást vědomí, za takové se dají považovat pouze „hyletická data“, a je oživující intence. Intenci příslušnou určitému noematu nazývá Husserl noesis. Noema není dále sám předmět vědomí; intencionální vztah noese k noematu není vztah vědomí k předmětu, nýbrž sám noematický smysl obsahuje opět jádro, kterým se vztahuje k předmětu. Tak intencionální vztah vědomí k předmětu je paralelní oboustranný vztah noese i noematu na předmět, který se tu projevuje jako X pól vědomí, jemuž patří všecky atributy noematického smyslu. Toto „určitelné X v noematickém smyslu“ může zůstat identické ve změně predikátů; tak strom zůstává „týž strom“, když (např. obcházením kolem něho) se kontinuálně mění noematický smysl. Jiný příklad (Levinasův): mohu se dívat na téhož Napoleona jako na vítěze u Jeny nebo jako na poraženého od Waterloo;179) objekt, X, je nezměněn, noematický smysl je však jiný. Ireálnost noematu proti vrstvě hyletické a noetické se projevuje v tom, že noema zachovává identitu předmětu ve změně kvalit; tak určitá objektivní barva patří k noematu, ale projevuje se v reálním vědomí (hyletické složce) kontinuitou různých dojmů (počitkových kvalit). K vědomí tedy patří, že na základě hyletických dat skrze noese se konstituuje smysl, vlastnímu „obsahu“ vědomí transcendentní; i tenkrát, vyloučíme li veškeru realitu vůbec fenomenologickou redukcí, zůstává tedy v redukovaném obsahu něco transcendentního. Rozlišením hyle, noese, a noematu je překonán každý empirismus, který by chtěl ze skutečného průběhu psychického života pomocí nějakých principií výkladu vyvodit jeho ireálnou, transcendentní stránku. Noesis je sice reální moment vědomí, ale právě tak, jako noema není možno bez noese, není naopak noesis možna bez noematu, které se v ní konstituuje. V tom spočívá základní názor Husserlovy fenomenologie o podstatném (nikoli nahodilém, nýbrž k podstatě vědomí příslušném) paralelismu mezi noesí a noematem. Tento paralelismus neznamená ovšem, že tam, kde na straně noematu je identita, byla by na straně noese též jednota aktu; naopak jsou případy, kdy kontinuální změně noetických aktů odpovídá jednota noematického smyslu s jediným určitelným X. Paralelismus tedy nezbavuje povinnosti analyzovat obě stránky ve vzájemné korelaci. Prozatím byla řeč pouze o centrální sféře noeticko noematické, o tom, co vytváří a co jest smysl zážitku; nyní je nutno postupovat k plnému noematu a k plné noesi. K tomu patří především způsob danosti (originární vědomí, vzpomínka, představa, obraz, fantazie). Způsob danosti není reální, nýbrž ideální, noematický moment. Originární vědomí a jeho modifikace označuje Husserl jako „Gegenwärtigungen und Vergegenwärtigungen“180) a tyto modifikace jsou možny v nejrozmanitějších stupních (vzpomínka ve vzpomínce) a kombinacích (vzpomínka ve fantazii). ( Důležitými charaktery noeticko noematickými jsou koreláty víra(bytí. Tak „jistota“, „možnost“, „pravděpodobnost“ mají koreláty „bytí originární“, „bytí možné“, „bytí pravděpodobné“ atd. Přitom nutno poznamenat, že „jistota“ a „noematické bytí vůbec“ je praformou všech ostatních modalit víry a bytí. Všechny ostatní modality se k těmto vztahují, všechny lze na ně převést: „možný“ znamená tolik jako „možný jsoucí“. Každý zážitek funguje vzhledem ke všem noetickým momentům, které se jeho noesemi konstituují na intencionálním předmětu jako takovém, jakožto víra ve formě „pra doxa“;181) podobné platí o noematické stránce. Není tudíž správná nauka jakoby se určité genus „víra“ diferencovalo v koordinované specie; určitá jistota je vědomí neztratitelna. ( Noematické charaktery nejsou určenosti reflexe. Zde se Husserl staví přímo proti pozdějším naukám Brentanovým. Brentano, který ve své Psychologii s empirického hlediska182) a v Původu mravního poznání183) počal čistou analýzu vědomí s ohledem na zákonitosti apriorní a evidentní, ukázal Husserlovi cestu k fenomenologii. Ale Brentanova nauka o evidenci se stále více odkláněla od objektivismu, k němuž spěli jeho žáci Meinong a Husserl, a koncentrovala se na akt vědomí. Evidence např. matematická není podle pozdního Brentana vhled (Einsicht) do toho, co akt míní, transcendentální charakter vědomí Brentano neuznává; je to pouze názor, že každý, kdo by jinak soudil než já, musil by upadnout v omyl, soudím li s evidencí; tj., jeho soud by byl nutně bez evidence. Tak by se to ovšem mělo se všemi charaktery víry; doxické určenosti by se pak nelišily od noematického charakteru bytí a bytí bylo by určeností reflexe. Husserl staví se již v Logických zkoumáních (6. zkoumání) proti nauce, od Lockea tradiční ve filosofii, že pojem bytí a jiné „kategorie“ vzniká reflexí o aktech vědomí; „nikoli v reflexi o soudech či spíše na vyplnění soudů, nýbrž v tomto vyplnění samotném je skutečný původ pojmu faktičnost (Sachverhalt) a bytí (ve smyslu kopuly); nikoli v těchto aktech jakožto předmětech, nýbrž v předmětech těchto aktů je abstrakční fundament pro realizaci vytčených pojmů.“184) To vše, praví později Husserl o Brentanovi v Idejích, je pouhá konstrukce, jejíž zvrácenost je patrna z toho, že kdyby noematické charaktery ontické byly určenostmi reflexe, mohly by býti dány pouze v aktuální reflexi, čemuž zajisté není tak.185) Další možná noeticko noematická modifikace je kladení a popírání, klad a zápor. Zápor se vztahuje vždy k příslušnému kladu a projevuje se tedy jakožto „přeškrtnutí“ příslušného kladu, tj. příslušné modality bytí. Kladení takovou faktičnost naopak podtrhuje. Klady a zápory lze nekonečně kombinovat a iterovat. Husserl zná ještě další modifikaci tohoto druhu, kterou nazývá modifikací neutralizační. V neutralizaci nesvolujeme ani neškrtáme, nýbrž „necháváme stranou“, „pouze myslíme na“ atp. Kdežto teze nikoli neutralizované podléhají posouzení rozumovému, je neutralizované vědomí mimo jeho sféru. Korelátem neutralizované teze je „pouze myšlené“. Fantazie je vůbec neutralizovaná modifikace zpřítomnění vzpomínkou. Neutralizaci normálního vněmu máme, když vnímáme obraz nějaké věci; když třeba prohlížíme Dürerův dřevoryt Rytíř, smrt a čert, jsou předmětem vnímání nikoli černé a bílé plošky, nýbrž zobrazené bytosti, ale nikoli jako reálně existující, nýbrž neutralizovaně. Proti neutralizovanému vědomí stojí pozicionální, v něm pak dlužno rozeznávat teze aktuální, skutečně prováděné, a potenciální, které jsou přítomny jenom jako pozadí aktuálních tezí, totiž jako možnost klást obsahy, které nejsou aktuálně ve vědomí. Neaktuální, potenciální vědomí je tedy úplně odlišné od vědomí neutralizovaného. Neutrální vědomí je sice přesným obrazem skutečně thetického, ale je jiné podstaty. ( Každý „pozicionální akt“ je zároveň kladení bytí, třeba nikoli explicite; vždy klade zároveň doxicky. Např. hodnocení je zároveň doxický akt. Hodnocení je „fundovaná noesis“, tj. na aktu doxickém se tu buduje akt specifický, nový, který nelze stavět do téže dimenze jako akty, v nichž se ustavuje předmět jako možný, pravděpodobný, jistý atd. Všechny akty tohoto druhu označuje Husserl jako teze, a intencionalitu odtud charakterizuje slovem, že každé vědomí je aktuálně nebo potenciálně thetické, jelikož pak doxické akty jsou všem ostatním základem, znamená to primát logického, jeho universalitu. Vedle aktů vyššího řádu (fundovaných) jsou ve vědomí syntézy stejného stupně. Syntézy máme v percepci časové, prostorové atd. Universální skupinou syntéz je čistá logika, jež se zabývá takovými syntézami jako kolligace, disjunkce, relativnost atp. V syntetickém aktu není celek dán prostě, jako v jednoduchém vněmu, nýbrž „já“ se diriguje na svůj předmět ve více paprscích. Avšak každý takový „polythetický akt“ může se změnit v monotetický, tj. býti zachycen v jediném paprsku. Plurální vědomí, praví Husserl, má podstatnou možnost býti převedeno v singulární, jež béře množství předmětů jako jediný předmět. Přitom víme s evidencí, že to, co si prostě představujeme, je totéž jako jeho syntetická forma, přes podstatně změněný způsob danosti. Pozicionalita či neutralita syntéz závisí na pozicionalitě či neutralitě fundujících noesí. ( Existují též syntaktické celky vyššího řádu, fundované na doxických, ale nespadající s nimi v jedno; vedle logického „a“ existuje, jak říká Husserl, též axiologické a praktické „a“ resp. „nebo“. V syntetických aktech probíhá pohled „já“ celou řadu souvisejících syntetickou relací předmětů, při čemž nezřídka jednotlivé členy jsou na sklonu k inaktualitě.186) Taková řada slove thema. Všechny složky tematu jsou nadosah probíhajícího já, třeba nebyly všecky stejně aktuální. Další vrstva noeticko noematická je vrstva výrazu a významu. Na každý jednoduchý či syntetický akt se může připínat jeho explikace, třeba podle schematu „toto je takové a takové“; tato explikace nevyžaduje naprosto slovního výrazu, ani intence na tento výraz. „Logische Bedeutung ist ein Ausdruck.“187) Výraz přizpůsobuje se noematickému smyslu a „pozvedá jej do říše pojmového a tím obecného“, do říše Logu. Výraz a význam nesplývají naprosto s dosud naznačenými vrstvami zážitkovými, nýbrž jejich funkcí je právě pojmovost, logičnost každého prožitkového momentu. Výraz není tvořivý; význam je korelát, který patří smyslu vyjadřovaného. Explikativní či analytické syntese (čili soud před pojmovým výrazem), soud v obyčejném smyslu a doxa čili víra jsou podle Husserla věci rozdílné, jichž fenomenologická charakteristika se musí díti odděleně. Výraz může býti dán v jasnosti-zřetelnosti a nejasnosti-zmatenosti. Výraz z aktuálního může se stát neaktuálním, stojí nám pouze k dispozici, přestává býti tématem. Určitý výraz je však slučitelný s neurčitostí svého podkladu, zvláště jde li o složitý výraz syntetický. Proto tam, kde chceme dosíci skutečné evidence, musíme dbáti nejenom o logickou zřetelnost výrazu, o strukturu toho, co se chce říci, nýbrž zároveň o jasnost vrstev fundujících. Pouze jedná li se o čistě logické vztahy, nepotřebujeme ujasňovat nic jiného, než význam sám. Výraz může být úplný a neúplný; úplný je tenkrát, když vyjadřuje všecky materie a syntetické formy, kterým přísluší. Noema, jak výše řečeno, má svůj obsah (smysl), kterým se vztahuje k předmětu (určitelné X –). Distinkci mezi aktem, obsahem a předmětem přejímá Husserl s náležitým prohloubením a vytříbením od Twardowského;188) Twardowski ovšem všecky tyto pojmy náležitě nevyjasnil. Obsah, tj. noematický smysl, je všem noematům, ať jsou v jakémkoli noetickém modu, společný; popisuje se v termínech „předmět“, „vlastnost“, „faktičnost“ (Sachverhalt), „červený“, „drsný“ atd. nikoli v termínech „jistý“, „nesprávný“, „vnímaný“, „jasný“ atd. Nejhlubší moment noematického smyslu je určitelné X, o kterém bylo již častěji mluveno. To je vlastní předmět aktu. Toto X, jemuž patří všechny predikáty noematického smyslu, nemusí se měnit se změnou predikátů; může se krýt u různých aktů a shodovat se pro více monotetických aktů, takže syntetický akt má ucelující jednotné X. Noematické jádro však není konkrétum, nýbrž pouhá forma, abstraktum. Ke každému jádru (Husserl je nazývá „der Gegenstand im Wie seiner Bestimmtheiten“) náleží způsob danosti, předmět je pak „der Gegenstand im Wie seiner Gegebenheitsweisen“. Určenosti předmětu nejasně vědomého a jasně uvědomeného mohou býti absolutně tytéž; pak je možno přivést obojí v syntetickém vědomí k naprostému krytí. Předmět se svými způsoby danosti je „plné jádro“. ( K plnosti jádra je potřebí thetických momentů. Jednota smyslu a teze nazývá se věta. Existují věty jednoduché, syntetické, hodnotné, přací atd. Věty patří jednak pouhému jádru plnému. Prozkoumat všecky formy jader, všechny „smysly“, je důležitá úloha fenomenologického bádání. S ní paralelně probíhá vybudování systematické typiky vět. Zde pak je opět nejdůležitější formální logika, čili jak říká Husserl, systematická formální nauka o logických významech. Tato nauka, systematicky zpracovávaná v novém Husserlově díle Formale und transzendentale Logik,189) podává jednak formy všemožných syntetických operací (thetický moment je tu pra doxa), jednak formy vět doxicky modalizovaných. Dále sem patří formální nauka o fundovaných tezích. Do fenomenologie však nepatří tato nauka celá, nýbrž pouze její v evidentním a bezprostředním názoru dávané principy. Jelikož však dále ( a zde je hlavní bod Husserlovy nauky ( je každý zážitek zážitkem předmětu, je naopak každý „myslitelný“ předmět (a to značí konečně předmětnost vůbec) předmětem transcendentálního vědomí. Tak jsou v noematické sféře zastoupeny předměty přírody, ideální oblast bytí atd. ( mají zde totiž určitý způsob, jak se projevují, zjevují, jak zjistit jejich identitu, jak se o nich dovědět či dovídat pravdy. A tu se jedná o to, vyjasnit fenomenologicky, jak se opravňují jednotlivé naše soudy o bytí, o objektu. Vše, co předcházelo, je sice vyzřeno podle Husserla v evidenci fenomenologické intuice; nyní však jde o podstatu evidence samé. Což by nebylo možno, ptá se Husserl, aby „míněná“ identita předmětného jádra byla „pouze míněná“, nikoli skutečná? Co to tedy znamená, „pouze míniti“, a „míti náhled do skutečného stavu věcí“? Mluvíce o předmětech, odpovídá Husserl, míníme většinou skutečné, v pravdě jsoucí předměty kategorie, o kterou se jedná. Aspoň vždy jsme si toho vědomi, kdy je míníme. To však, co předmětům jako predikáty přikládáme, musí se dát nějak zdůvodnit, musí se dát bezprostředně nebo prostředečně nahlédnout. Skutečné bytí a rozumný průkaz jsou tedy korelata. Základní distinkce ve sféře rozumové je rozdíl mezi slepými a vnímajícími akty. Tento rozdíl platí pro všechny thetické (nikoli neutrální) akty a není to rozdíl jejich smyslu, ani smyslu teze, nýbrž rozdíl způsobu vyplnění, kterého se dostává smyslu a thesi. K tomuto vyplnění nevystačí se tím, co bylo v předchozím označeno jako „plný smysl, plné jádro“; vyplnění nedá se vyjádřit jinak, než termínem intuice, názor čili originární danost předmětu pro nás, jeho přítomnost in persona před naším pohledem. Smysl plus tento speciální významový charakter teprve dávají rozumné oprávnění, evidenci, kterou pouhý smysl nezaručuje. Smysl má i „pravidelný desítistěn“. Ale teprve na základě plného intuitivního ujasnění pojmu pravidelného tělesa se ukáže jeho nemožnost. Původní oprávnění má každá věta v originární danosti; ani jinak nemusí scházeti každé oprávnění, není však právě dokonalé, původní. Evidence je tedy podle Husserla jednota rozumového kladu s tím, co jej podstatně ospravedlňuje. Je tedy evidence jednak vlastnost noematického jádra míti v sobě „splnění smyslu“, jednak „vyplnění intence“, která tento smysl zprvu pouze naznačuje. „Splnění smyslu“ či vyplnění intence má své rozmanité způsoby. Základní distinkce je mezi apodiktickou a asertorickou evidencí, z nichž první patří tomu, co bylo v první části této práce nazváno „čisté významy“ a druhá chápání individuálního. Názor apodiktický (eidetický) označuje Husserl termínem vhled (Einsicht). Evidence může být dále adekvátní a neadekvátní. Adekvátní je tenkrát, když celý předmět stojí před námi in persona; neadekvátní tehdy, může li tu býti pouze nějaká část jeho, zbytek pouze naznačen. Nic z toho, co může býti dáno pouze neadekvátně, nemůže býti kladeno definitivně v soudech. V takové neadekvátní evidenci jsou dány věci našeho obecného názoru, o jejichž realitě resp. neskutečnosti se přesvědčujeme kontinuální řadou pokračujících zkušeností, probíhajících v asertorické evidenci. Pro každou kategorii předmětů je jiný způsob originární danosti, adekvátní či neadekvátní, a v ní předepsán způsob, jak lze o nich dosíci jistoty, jaké verifikace je případně potřebí. Kde není evidence v posledním smyslu, může přesto být jakési prostředečné oprávnění, jež kotví v evidencích samých. Tak jasná, určitá vzpomínka nedává svůj předmět zde v mém vědomí in persona, ale má přec jen svoji váhu. Zde je klad nikoli evidentní, ale přece rozumný. Neboť stálé přecházení aktuálně daného z přítomnosti v minulost nese s sebou ideální možnost zpřítomnit všecky mezičleny či aspoň hlavní z nich, až se dojde k danosti bezprostřední. Je to vněm, který dodává vzpomínce oprávnění. Dále je možno opravňování vět neevidentních evidentními a toto má své rozmanité pro specifické kategorie předmětů různě typizované způsoby. Rozpomínání, dedukce, induktivní postupy jsou rozmanité způsoby potvrzování. Je v podstatě vněmu, že skutečná zkušenost, nikoli samo myšlení, může dát potvrzení nebo opravení smyslu, který se v něm nabízí jako pravdivý. Tedy i induktivní postup se svými jistotami je v ideji předmětu, k němuž patří, apriori naznačen. Principiálně, praví Husserl, odpovídá každému „skutečně jsoucímu“ předmětu idea možného vědomí, v němž je předmět dán originárně a adekvátně. Pak ovšem dlužno přijmout, že hmotný předmět nemůže být dán adekvátně, že je dána pouze jeho idea, která je zároveň nekonečnou úlohou, naší zkušenosti uloženou, tedy ideou v kantovském smyslu slova. Je li názor, který nám dává určitou předmětnost, transcendující, lze vůbec přivést k dokonalé danosti a jistotě pouze ideu takovéto předmětnosti s její „gnoseologickou podstatou“ (erkenntnismässiges Wesen), a v ní s apriorním pravidlem, podle něhož se do nekonečna zákonitě rozvíjejí inadekvátní zkušenosti. Evidence není odtud jakýsi tajemný hlas, zvláštní index, který se věší na určité soudy a ukazuje nám způsobem, který je vnější celku dokazovanému a prokazovanému, kde je pravda; nýbrž kryje se s prokazováním a průkazem samým. Fenomenologie rozumu má v tomto ohledu před sebou nesmírné úlohy. * * * Reprodukce Husserlových názorů má zde ten účel, aby vynikl význam pojmu evidence pro náš noetický život, aby vyniklo dále, jak složitých pojmových průprav a metodických úvah bude potřebí, aby byl všestranně vytěžen. Může však Husserlova filosofie vskutku platit za základ metafyziky, jež by mohla vystoupit jako věda? Proti tomu slyšíme dnes mnoho protestů; některé se zakládají na mínění, že fenomenologie je obdobou pretenzí všeobecné geneze, že z vědomí činí centrum všeho bytí; transcendentální, čisté vědomí je také vědomí, říká Jakovenko, který vidí ve fenomenologii recidivu psychologismu. Nikolai Hartmann tvrdí, že ve fenomenologii tendence, učinit vše obsahem vědomí, je silnější nežli konsekventnost čistě deskriptivní metody. Fenomenologie nemůže nikdy vykládat zjevy, nýbrž jen popisovat, tvrdí Hartmann. Pro výklad pak hájí samostatnost myšlení proti fenomenologickému intuitivismu. Někteří (ve Francii Brunschvicg, u nás Krejčí a Kozák) vidí ve fenomenologii přímou obdobu heglismu. Jsou ostatně četní filosofové, kteří se snaží spojit stanovisko hegelianské s fenomenologií (v Německu např. R. Kroner, v Rusku Losev). Od hegelismu se ovšem fenomenologie liší metodou; hegelismus je konstruktivismus, kdežto fenomenologie intuitivismus. Obdoba je v tom, že obojí vychází z absolutního bytí. Fenomenologické pole je něco jako intellectus dei infinitus. V pojímání tohoto intelektu je ovšem Husserl blíže stanovisku augustino tomistickému než scotistickému, neboť právě theologické starosti jsou mu cizí. ( Ani jedna z uvedených námitek neukazuje, že by bylo možno vyjít nad fenomenologické stanovisko či obejít se bez něho. Vždyť toto stanovisko je vlastní podmínkou možnosti vědy i filosofie. Neznamená totiž nic jiného, než otevřenost existence pro ducha a otevřenost ducha pro svět; neznamená žádnou nadvládu lidského ducha, neznamená, že by celé bohatství čistého vědomí mohlo kdy být člověku otevřeno. Zde je jediný solidní odpor proti všemu naturalismu a intelektuální zoufalosti, jež chodí v patách transcendentálního idealismu, pro který subjekt je neprodyšně oddělen od pravé skutečnosti. Právě proto, že fenomenologie není konstruktivismus, může uznat velké problémy, na kterých absolutní idealismus ztroskotává. Základní takový problém je poměr skutečnosti a světa ideálního. Fenomenologie nám nemůže říci, co je skutečné, nýbrž pouze co je skutečnost, jaké podmínky musí být splněny, aby se něco za takové mohlo pokládat. Přechodu od idejí k věcem ve fenomenologii není. Nejfrapantněji je patrna neshoda ideálního a reálního světa na přírodovědě. Přírodověda svou ideou je racionální metafyzika. Skutečnost však neobsahuje všecko bohatství, všechny možnosti ideálního světa, provádí vzhledem k nim náhodný výběr. Meyersonova zkoumání ukazují, že nic nevymýtí náhodnost přírodovědy. Hle, jak H. Gomperz líčí zklamání, které způsobila modernímu člověku: „platnost zákona sama není nijak nutná: je to jedna z mnohých, ba z nekonečna myslitelných formulí; že platí ona a nikoliv ty ostatní, je pouhé faktum, k jehož uznání nás nemá žádná myšlenková nutnost, nýbrž pouze zkušenost; [...] pryč jsou doby, kdy Spinoza a Leibniz si lichotili, že mohou světové dění vyvodit z nutných pravd rozumových [...]“.190) Může však být vedle racionální metafyziky ještě iracionální? Jistě nikoli jako věda; v tom smyslu nutno protestovat proti pokusům jako bergsonismus. Buď je to odvážná vědecká hypotéza a musí se prokazovat vědecky, jak také Bergson činí a pak rovněž nemůže pretendovat na pochopení nejhlubší reality bytí iracionálního ( anebo to není věda, není žádný výklad v pravém slova smyslu a pak nelze pochopit, co to má dělat s evolucí, instinktem, intelektem, okem obratlovce a hmyzu, principem Carnatovým atp. Určitě jest něco, co se nedá převést na ideu jasnou a zřetelnou, co je možno pouze žít a tušit, ale co se nedá přivést na definitivní světlo rozumu. Z této temnoty se skutečně, jak Bergson tvrdí, rodí reální bytí. Reální bytí je v ideálním a my jsme v reálním. Poznávání je přirozený postup naší existence k ideji, projev, jak bylo výše řečeno, příbuznosti naší bytosti s ideou. Jedině zde ukájíme svou touhu po jednotě, celku a nekonečnu, která je ve skutečnosti jako nejčistší jádro její. Ta se projevuje věčně v životě lidstva ve více méně jasných formách. Touha po vědění, dobru a Bohu jsou různé stránky téže věci. Úsilí nejlepších duchů lidstva bylo tuším věnováno důkazu, že tato touha není fantasmagorie, nýbrž nejhlubší skutečnost, která má ovšem také skutečný předmět. K takovým patří Husserl. První díl této práce byl věnován pokusu zdůvodnění názoru, že pojmeme li evidenci šíře než se většinou děje, jako evidenci transcendentální, která ode mne jako části reálního bytí směřuje k ideálním, příp. stále hlubším vrstvám předmětnosti, není nemožno obejít dosavadní častá úskalí tohoto pojmu; obrátil li se tento druhý díl k Husserlovi, je to proto, že myšlenka v našem pojetí zkusmá se u něho rozvíjí v metodu, která sice dosud nevedla k hotové filosofii, ale která ze všech filosofémů dneška snad nejvíce slibuje. Použitá díla [doplnit ???] Aristoteles: Kategorie, přel. P. Vychodil, [Praha ????] Bauch, B.: Das Naturgesetz, Leipzig 1924 Becker, O.: Die Philosophie Edmund Husserls, Kantstudien 1930 Benrubi, I. Philosophische Strömungen der Gegenwart in Frankreich, Leipzig 1928 Bergmann, H.: Untersuchungen zum Problem der Evidenz der inneren Wahrnehmung, Halle 1908 Bergson, H.: L’Intuition philosophique, in: Revue de Métaphysique et de Morale (1911), [str. 809(827] Bergson, H.: Introduction a la Métaphysique, in: Revue de Métaphysique et de Morale (1903), [str. 1(36] Bergson, H.: L’Evolution créatrice, Paris 1907 Bergson, H.: Matière et Mémoire, 10. vyd., Paris 1913 Bergson, H.: Essai sur les données immédiates de la conscience, Paris 1988??? Bernard, Cl.: Introduction a l’étude de la Médecine expérimentale, [Paris 1903] Bréhier, É.: Histoire de la Philosophie, sv. II, [Paris] 1929–1930 Brentano, F.: Über Wahrheit und Evidenz, Leipzig 1930 Brentano, F.: Vom Ursprung sittlicher Erkenntnis, Leipzig 1922 Brentano, F.: Psychologie vom empirischen Standpunkte, Leipzig, sv. I: 1924, sv. II: 1925, sv. III: 1928 Brunschvicg, L.: Les Etapes de la Philosophie mathématique, 2. vyd., 1929 Brunschvicg, L.: Introduction à la vie de l’esprit, 3, vyd., Paris 1920 Brunschvicg, L.: La Modalité du Jugement, Paris 1897 Brunschvicg, L.: Le Progrès de la conscience dans la Philosophie occidentale, Paris 1926 Brunschvicg, L.: L’Idéalisme contemporain, 2. vyd., Paris 1921 Brunschvicg, L.: La notion moderne de l’intuition et la Philosophie des mathématiques, in: Revue de Métaphysique et de Morale (1911) Carnap, R.: Der Raum, Berlin 1922 Cassirer, E.: Das Erkenntnisproblem, Berlin 1911 Couturat. L.: Philosophische Prinzipien der Mathematik, přel. Siegel, Leipzig 1908 Delbos, V.: Husserl, sa critique du psychologisme et sa conception d’une logique pure, Paris 1912 Descartes, R.: Werke, in: Philosophische Bibliothek Dessoir, M.: Lehrbuch der Philosophie, sv. II, Berlin 1925: Rieffert, Logik Becher, Erkenntnistheorie Koffka, Psychologie Driesch, H.: Ordnungslehre, 2. vyd., Jena 1923 Driesch, H.: Philosophische Forschungswege, Leipzig 1930 Driesch, H.: Die Logik als Aufgabe, Leipzig 1913 Duhem, P.: La Théorie physique, 2. vyd., Paris 1914 Fichte, J. G.: Über den Begriff der Wissenschaftslehre, Werke I (Phil. Bibl.) Frank, S.: Erkenntnis und Sein, in: Logos XVII (1928) Frank, S.: Filosofskie osnovy obščestva, Berlin 1930 Fraenkel, A.: Die Entstehung der Mengenlehre, in: Scientia 1930 Fraenkel, A.: Zehn Vorlesungen über die Grundlegung der Mengenlehre, Leipzig 1927 Gilson, E.: La Philosophie au Moyen Age, Paris, Collection Payot Goblot, E.: Traité de Logique, 4. vyd., Paris 1925 Gomperz, H.: Über Sinn und Sinngebilde, Verstehen und Erklären, Tübingen 1929 Gurvič, G.: Les Tendances actuelles de la Philosophie Allemande, Paris 1930 Hamelin, O.: Essai sur les Eléments principaux de la représentation, 2. vyd., Paris 1926 Hegel, G. W. F.: Enzyklopädie der philosophischen Wissenschaften, in: Philosophische Bibliothek, sv. 33 Heidegger, M.: Kant und das Problem der Metaphysik, Bonn 1929 Heinemann, Fr.: Neue Wege der Philosophie, Leipzig 1929 Herbertz, R.: Prolegomena zu einer realistischen Logik, Halle 1916 Hoppe, Vlad.: Úvod do intuitivní a kontemplativní filosofie, Brno 1929 Hoppe, Vlad.: Příroda a věda, Praha 1918 Husserl, E.: Logische Untersuchungen, sv. I–II, Halle 1900/1901 Husserl, E.: Ideen zu einer reinen Phänomenologie und phänomenologichen Philosophie, sv. I, Halle 1913 Husserl, E.: Die Philosophie als strenge Wissenschaft, in: Logos I (1910), [str. ???(???] Husserl, E.: Nachwort zu meinen „Ideen zu einer reinen Phänomenologie und phänomenologischen Philosophie“, Halle 1930 Husserl, E.: Formale und transzendentale Logik, in: Jahrbuch für Philosophie und phänomenologische Forschung X (Halle 1929) Ingarden, Roman: Intuition und Intellekt bei Henri Bergson, in: Jahrbuch für Philosophie und phänomenologische Forschung V (Halle 192) Jakovenko, B.: Zur Kritik des Psychologismus, Der russische Gedanke 1930 ??? Jankélévitch, V.: Prolégomenes au bergsonisme, in: Revue de Métaphysique et de Morale (1929), [str. ???(???] James W.: Das pluralistische Universum, přel. ???. Goldstein, Leipzig 1914. Kant, I.: Kritik der reinen Vernunft (Schmitt), Leipzig, Reclam König, J.: Der Begriff der Intuition, Halle 1926 Koyré, A.: Die Kritik der Wissenschaft in der modernen französische Philosophie, in: Philosophischer Anzeiger, sv. II, 1927 Koyré, A.: Bemerkungen zu den Zenonischen Paradoxen, in: Jahrbuch für Philosophie und phänomenologische Forschung V (1922) Kozák, J. B.: Zákon ekonomisace životních funkcí a jeho význam pro teorii logickou, [Praha???] Nové Atheneum 1922 Kreis, Fr.: Phänomenologie und Kritizismus, Tübingen 1930 Krejčí, Fr.: [Psychologie, díl IV:] Psychologie myšlení, Praha 1910 Kynast, R.: Logik und Erkenntnistheorie der Gegenwart, Berlin 1930 Kynast, R.: Das Problem der Phänomenologie, Breslau 1917 Lapšin, I.: Oproverženie solipsizma, Praga 1924 Lapšin, I.: Filosofija izobretenija i izobretenie v filosofii, sv. I–II, Praha 1924 Leibniz, G. W.: Ausgewählte Schriften (Philosophische Bibliothek, Cassirer) Lévinas, E.: Sur les „Ideen“ de M. E. Husserl, in: Revue Philosophique (1929), [str. ???(???] Lévinas, E.: La théorie de l’intuition dans la phénoménologie de Husserl, Paris 1930 Leyendecker, H.: Zur Phänomenologie der Tauschungen, Halle 1913 Lossky, N.: Obosnovanie intuitivizma, Sankt Peterburg 1906 Lossky, N. Logik, Berlin 1927 Metz, A.: Une nouvelle philosophie des sciences: le causalisme de M. Meyerson, Paris 1928 Meyerson, E.: „L’histoire du problème de la connaissance“ de M. E. Cassirer, in: Revue de Métaphysique et de Morale (1911), [str. 100(129] Meyerson, E.: La Déduction relativiste, Paris 1928 Meyerson, E.: De l’Explication dans les sciences, Paris 1925 Meyerson, E.: Identité et Realité, Paris 1908 Meyerson, E.: Le physicien et le primitif, in: Revue philosophique (1930), [str. ???(???] Meyerson, E.: Le sujet et le prédicat, in: Revue de Métaphysique et de Morale (1930), [str. 149(180] Milhaud, G.: Essai sur les conditions et les limites de la certitude logique, 4. vyd., Paris 1924 del Negro, W.: Zur philosophischen Zeitlage, in: Archiv für systematische Philosophie XXXII (1929), [str. ???(???] Picard, J.: Essai sur les conditions positives de l’invention dans les sciences, Paris 1928 Poincaré, H.: La science et l’hypothèse, Paris 1923 Poincaré, H.: Dernières pensées, Paris 1913 Rádl, E.: Moderní věda, Praha 1926 Recktenwald, Friederike: Die phänomenologische Reduktion bei E. Husserl, Münster 1929 Rey, A.: La théorie de la physique chez les physiciens contemporains, Paris 1907 Reyer, W.: Einfühnung in die Phänomenologie, Leipzig 1926 Riehl, A.: Philosophische Studien, [????] le Roy, E.: La logique de l’invention, in: Revue de Métaphysique et de Morale (1905), [str. ???(???] le Roy, E.: Une Philosophie nouvelle: M. Henri Bergson, 5. vyd., Paris 1914 Scheler, M.: Der Formalismus in der Ethik und die materialle Wertethik, 2. vyd., Halle 1921 Scheler, M.: Das Wesen und die Formen der Sympathie, 3. vyd., Bonn 1926 Sigwart, H.: Logik, sv. I, 2. vyd., Freiburg 1889 Spaier, A.: La Pensée concrète, Paris 1927 Spinoza, B.: Von der Verbesserung des Verstandes, Leipzig [???], Reclam Šestov, L.: Kampf und Befreiung, [????] Šestov, L.: Les sources des vérités métaphysiques, in: Revue philosophique (1930), [str. ???(???] Tvrdý, J.: Teorie pravdy, Bratislava 1930 Vik, Z.: O logicismu, Praha 1922 Volkelt, Johannes: Die Gefühlsgewissheit, München 1922 Volkelt, Johannes: Gewissheit und Wahrheit, München 1918 Vorovka, K.: O názoru v matematice, Praha 1917 Vorovka, K.: Kantova filosofie ve svých vztazích k vědám exaktním, Praha 1924 Weyl, H. Philosophie der Mathematik und der Naturwissenschaft, München–Berlin 1927 Weyl, H.: Was ist Materie?, [Berlin 1924] 1) Upozorňujeme předem, že stanovisko zde obhajované nemá se subjektivním idealismem nic společného. 2) Hermann von Helmholtz, Handbuch der physiologischen Optik, Leipzig 1867, sv. I–III, zvl. sv. III., str. ??? (Pozn. vyd.) 3) L. Brunschvicg, La notion moderne de l i’intuition et la Philosophie des mathématiques, in: Revue de Metaphysique et de Morale, 1911, str. 145(176. (Pozn. vyd.) 4) Tamt., str. 164. 5) Correspondamce d’Hermite et de Stieltjes, sv. I(II, vyd. B. Baillaud a H. Bourget, Paris 1905. (Pozn. vyd.) 6) „Nehledal bys mne, kdybys mne byl již nenašel.“ ( B. Pascal, Pensées, vyd. L. Brunschvicg, Paris 1951, odd. 7, myšl. 553; srv. česky: Myšlenky, přel. A. Uhlíř, Praha 1909, str. 268. (Pozn. vyd.) 7) Maine de Biran, ???? (Pozn. vyd.) 8) Jakobi, ??? (Pozn. vyd.) 9) Christian Huyghens (1629(1695), holandský astronom, člen anglické Královské společnosti nauk ????; Joseph Bertrand (1822(1900), francouzský matematik. (Pozn. vyd.) 10) F. M. Dostojevskij, Nětočka Nězvanova, přel. F. Jiří Nosek, Praha 1926 ???, str. ???; nově in: Spisy F. M. Dostojevského, sv. 2: Bílé noci a jiné prózy, přel. N. Slabihoudová, Praha 1972, str. ??? (Knihovna klasiků). (Pozn. vyd.) 11) H. Bergson, Evolution créatrice, [Paris 1907], str. 374 n.; srv. též H.Bergson, L’Intuition Philosophique, in: Revue de Métaphysique et de Morale (1911) [celý text: str. 809(827], str. 809: „když přihlížíme pouze k doktrinám formulovaným [...] je nebezpečí, že nezpozorujeme již, co je podstatně spontánního ve filosofické myšlence.“ 12) E. Meyerson, ??? (Pozn. vyd.) 13) Carl Friedrich Gauss (1777(1855), německý matematik a astronom. (Pozn. vyd.)??? 14) Encyclopedia Britannica, art. complex numbers. [??? doplnit] 15) Alois Riehl [1844(1924] prohlásil kdysi: „Die Alten haben keine Wissenschaft hervorgebracht, sie hatten dafür die Philosophie.“ Prý jim nešlo o pochopení světa skutečného, nýbrž o pojmové postižení jeho estetického smyslu. Veliké moderní filosofy Cartesia a Leibnize váží na druhé straně jen podle významu odborně vědeckého a Spinozu pokládá za zjev zpátečnický. Při tom však musí doznat, že například u Bruna „fantastická“ konstrukce anticipovala výsledky moderní přírodovědy; nevšímá si, že (ekové měli v přísném slova smyslu vědu matematickou, která udává právě jejich filosování takt; že dále požadavek jednoduchosti a jednoty principů a zákonů přírodních, který je jedním z příznačných motivů vědecké invence, působí nyní právě tak jako v antice. Moderní věda je metodičtější než antická; ale podstatou není jiná. O estetickém charakteru fyzikálních teorií vůbec srv. P. Duhem, La théorie physique, Paris 19142, str. 34. O matematice H. Poincaré, Science et méthode, Paris 19142, str. 57. Picard praví, že estetický cit je nejen popudem k vynalézání, nýbrž též vodítkem k výběru z nespočtu fakt, která jsou vědci k dispozici. 16) N. Copernici, De revolutionibus orbium coelestium, Norimberg 1543. (Pozn. vyd.) 17) J. Picard, Essai sur les conditions positives de l’invention dans les sciences, [Paris 1928], s. 179. 18) Tamt., str. 237 n. [Překlad citace J. P.] zkontrolovat ??? 19) „Pod tímto znamením zvítězíš.“ (Pozn. vyd.) 20) [„Existuje určitý prvotní pocit pravdy, který předchází jejímu jasnému uchopení ... jistota se rodí a verifikace se provádí právě v takovýchto soumračných a snových oblastech.“] ( E. Le Roy, [Sur la logique de l’invention], in: Revue de métaphysique et de morale 13 (1905), [str. 196, celý text: str. 193–223]. 21) [„Vynálezcovy ideje se musí podobat leibnizovským monádám. Z každé musí být přístupné i všechny ostatní.“] ( Tamt., [str. ???]. 22) P. Duhem, ????. v jednom z dopisů Akademii Věd??? (Pozn. vyd.) 23) „poznání srdcem“ ( B. Pascal, ??? (Pozn. vyd.) 24) „překlad“ ??? ( C. Bernard, Introduction ŕ l’étude de la Médecine expérimentale, Paris 1903, str. ???. (Pozn. vyd.) 25) „Mít ducha vynalézání spočívá koneckonců v tom, že věříme ve vývoj evidence a tvárnost rozumu.“ ( E. Le Roy, Sur la logique de l’invention, cit. vyd., str. 203. (Pozn. vyd.) 26) Srv. E. Cassirer, Erkenntnisproblem in der Philosophie und Wissenschaft der neueren Zeit, [sv. I(III, Berlin 1911], sv. I, str. 417. 27) Descartův zákon lomu anticipovaný Snelliem ( ???? Fiala. (Pozn. vyd.) 28) É. Bréhier Histoire de la Philosophie, sv. II/1, [Paris 1929], str. 97 n. 29) E. Cassirer, Erkentnisproblem, cit. vyd., sv. I, str. 108. 30) F. W. J. Schelling, System des transzendentalen Idealismus, Tübingen 1800. (Pozn. vyd.) 31) O tom viz I. I. Lapšin, Filosofia izobretenija i izobretenije v filosofii, sv. II, [Praha 1924], str. 381 n. 32) Srv. I. Kant, Reflexion zur Anthropologie, [Leipzig 1882], str. 484. 33) Dingler, Burgampf, W. Del-Negro, ??? (Pozn. vyd.) 34) „idoly, klamy jeskyně“??? ( Srv. F. Bacon, Novum organum, ???; česky: Nové organon, přel. M. Zůna, Praha, 1974, str. 102(118. ??? zkontrol. (Pozn. vyd.) 35) Citované mínění podal W. del Negro v [článku Zur philosophische Zeitlage] in: Archiv für systematische Philosophie (1929), str. 51 n. 36) E. Cassirer, Erkenntnisproblem..., cit. vyd., str. 4. 37) E. Husserl, Nachwort zu meinen „Ideen zu einer reinen Phänomenologie und phänomenologischen Philosophie“, Halle 1930, str. 2. 38) Tamt. ??? (Pozn. vyd.) 39) „překlad???“ (Pozn. vyd.) 40) „ukvapenost a zaujatost“ (Pozn. vyd.) 41) G. W. Leibniz, Meditationes de cognitione, veritate et ideis, 1684.???. (Pozn. vyd.) 42) H. Bergson, ????. (Pozn. vyd.) 43) Tak Pythagorejci, Leibniz; ale i dnes např. Pikler, který však vychází od představ geometrických ( srv. J. Pikler, Theorie der Konsonanz und Dissonanz [Leipzig 1919], str. 31. 44) Srv. O. Hamelin, Essai sur les Eléments principaux de la représentation, Paris 1907, 19252. 45) „překlad???“ (Pozn. vyd.) 46) E. Husserl, Logische Untersuchungen, sv. I [Halle 1900/1901], str. 247. 47) Ch. S. Peirce, kde ???. (Pozn. vyd.) 48) Nikolaj Onufrijevič Losskij (1870(1965), ruský filosof ovlivněný Leibnizovou monadologií a Bergsonovým intuicionismem, mj. autor Dějin ruské filosofie, přel. A. Černohous, Velehrad 2004. (Pozn. vyd.) 49) William Whewell (1794(1866), anglický polyhistor pokládaný za otce moderní filosofie vědy. 50) W. Whewell, On the philosophy of discovery, [London 1860], str. 271. Citováno podle A. Lalande, Théories de l’induction et de l’experimentation, [Paris 1929], str. 168. 51) É. Meyerson, kde???, str. ???. (Pozn. vyd.) 52) Srv. E. Rádl, Moderní věda, [Praha 1926], str. 155. 53) Srv. H. Helmholtz, kde ???. (Pozn. vyd.) 54) A. Lalande, cit. d., str. 255 n. 55) Srv. G. Milhaud, Essai sur les conditions positives de l’invention dans les sciences, Paris 1928; P. Duhem, Les Théorie physique, Paris 19142; E. le Roy, La logique de l’invention, in: Revue de métaphysique et de morale 13 (1905). (Pozn. vyd.)??? 56) V stati L’Evolution des Lois ve svém posledním díle Derniéres Pensées, Paris 1913, [str. ???(???]. 57) Nicolas Léonard Sadi Carnot (1796(1832), francouzský vojenský inženýr, spoluzakladatel termodynamiky ( tzv. „Carnotův princip“ říká, že teplem se může konat práce pouze tehdy, přechází-li teplo z tělesa teplejšího na chladnější, a množství vykonané práce závisí na rozdílu teplot obou těles. (Pozn. vyd.) 58) H. Bergson, kde ???, ???. (Pozn. vyd.) 59) ??? B. Bauch, Über den Begriff des Naturgesetzes, in: Kant-Studien 19 (1914), str. ???(??? nebo týž, Das Naturgesetz, Leipzig 1924, str. ???. (Pozn. vyd.) 60) Srv. M. Scheler, Der Formalismus in der Ethik und die materialle Wertethik, [Halle 19212]. 61) M. Scheler, Das Wesen und die Formen der Sympathie, Bonn 19263. (Pozn. vyd.) 62) M. Scheler, Das Wesen und die Formen der Sympathie, Bonn 19263, str. ???. (Pozn. vyd.) 63) James Sully (1842(1923), anglický psycholog. (Pozn. vyd.) 64) Alfred Fouillée (1838(1912), francouzský filosof a sociolog. (Pozn. vyd.) 65) Srv. K. Koffka, [Psychologie], in: Lehrbuch der Philosophie, vyd. M. Dessoir a E. Becher, sv. II: [Die Philosophie und ihre Einzelgebieten], Berlin 1925, str. 592 n. 66) Johannes Volkelt (1884(1930), německý filosof a estetik, mj. autor System der Ästhetik, sv. I(III, München 1905(1914. (Pozn. vyd.) ??? 67) Semjon Frank (1877(1950), ruský filosof. ??? (Pozn. vyd.) 68) H. Driesch, Grundprobleme der Psychologie [Leipzig 1926]. 69) J. Patočka má patrně na mysli knihu: W. M. Urban, Valuation, its Nature and Laws. Being an Introduction to the General Theory of Value, London 1909. (Pozn. vyd.) 70) „obecniny před věcmi, poznávání po věcech“ (Pozn. vyd. 71) H. Sigwart, Logik, Freiburg 18892. 72) Benno Erdmann (1851(1921), německý matematik. (Pozn. vyd.) 73) „překlad ???“ (Pozn. vyd.) 74) G.-H. Luquet, Logique formelle, [Paris 1925]. 75) Aristotelés, Kategorie, kap. 2. 76) Tamt. 77) E. Goblot, Traité de Logique, Paris 19254, str. 185 n. 78) Srv. B. Russell, Problems of Philosophy ad finem [pravděpodobně: Problems of Philosophy, London 1912]. 79) F. Miklosich v Subjectlose Sätze, [Wien 1883]. 80) Srv. Ernst H. F. Beck, Die Impersonalien in sprachpsychologischer, logischer und linguistischer Hinsicht, Leipzig 1922, a O. Becker, [???], in: Jahrbuch für Phänomenologie IV. 81) H. Sigwart, Logik, Freiburg 18892, [str. ???]. 82) J. B. Kozák, Zákonu ekonomisace životních funkcí a jeho význam pro teorii logickou, in: Nové Atheneum (1922), [str. ???(???]. 83) Johann Friedrich Herbart (1776(1841), německý filosof, psycholog a pedagog. (Pozn. vyd.)??? 84) Srv. jeho články Le Sujet et le Prédicat in: Revue de Métaphysique et de Morale (1930), [str. 149(180] a Le Physicien el le Primitif, in: Revue philosophique (1930), [str. ???(???]. 85) A. Schopenhauer, Über die vierfache Wurzel des Satzes vom zureichenden Grunde, in: Schopenhauers Sämmtliche Werke, in fünf Bänden, Großherzog-Wilhelm-Ernst-Ausgabe, sv. III: Kleinere Schriften, Leipzig 1919, str. 9(180. (Pozn. vyd.) 86) Srv. G. W. Leibniz, Monadologie, ‘ 31, 35. 87) A. Fränkel, Zehn Vorlesungen über die Grundlagen der Megenlehre, Leipzig 1927, str. 31. 88) Tamt., str. 35. 89) L. E. J. Brouwer apud H. Weyl, Philosophie der Mathematik und Naturwissenschaft, München 1927, str. 38. 90) K tomu srv. Brouwer apud H. Weyl, Philosophie der Mathematik..., cit. vyd., str. 42, kde se tvrdí, že zásada vyloučeného třetího není v pravém slova smyslu soud, nýbrž pouze soudový abstrakt. 91) „překlad ???“ (Pozn. vyd.) 92) Z našich filosofů se k intuicionismu hlásil Karel Vorovka. Srv. knihu Kantova filosofie ve svých vztazích k vědám exaktním, Praha 1924, str. 43 n. 93) „překlad ???“ (Pozn. vyd.) 94) A. Fränkel, Zehn Vorlesungen..., cit. vyd., str. 40. ??? zkontrolovat!! 95) David Hilbert a jeho škola; srv. K. Vorovka, Kantova filosofie..., cit. vyd., str. 45; A. Fränkel, Zenh Vorlesungen..., cit. vyd., str. 53. 96) Srv. jejich výčet u A. Fränkla, cit. d., str. 48. 97) L. Rougier, La Structure des Théories déductives, [Paris 1921]. 98) „překlad???“ ( tamt., str. ???. (Pozn. vyd.) 99) „překlad???“ ( tamt., str. ???. (Pozn. vyd.) 100) „překlad???“ ( tamt., str. ???. (Pozn. vyd.) 101) „překlad ???“ ( Huyghens Leibnizovi v r. 1674, kde??? (Pozn. vyd) 102) „překlad ???“ ( L. Kronecker, kde ??? (Pozn. vyd.) 103) O. Hamelin, Essai sur les Eléments principaux de la Représentation, Paris 19262, str. 56: „la notion du nombre entier subsiste métaphysiquement comme genre et reste antérieure aux notions soidisant plus générales auxquelles, du point de vue mathématique, mais de ce point de vue seul, il peut être légitime de la subordonner“ [překlad ???]. 104) L. Brunschvicg, Les Etapes de la Philosophie mathématique, Paris 19292, str. 479. 105) Srv. F. Neuburg, Die Zahl als Instrument zur Bestimmung von Verhältnisseh und Beziehungen, [Leipzig] 1930. 106) R. Carnap, Der Raum, Berlin 1922, str. 23. 107) Klein a Hilbert ???? (Pozn. vyd.) 108) ???Augustinus, kde??? (Pozn. vyd.) 109) G. W. Leibniz, Nouvelle Essais, 1., II ch., str. 13. ???? 110) Tak Poincaré ve stati Pourquoi l’espace a trois dimmensions, in: Dernieres Pensées, cit. vyd. 111) Srv. F. Krejčí, Psychologie, IV"" Psychologie myšlení, Praha 1907??? [1910], str. 149. ??? zkontrolovat!! 112) obrazec Zöllnerův, též u Krejčího ???? (Pozn. vyd.) 113) Srv. L. Brunschvicg, Les Etapes de la Philosophie mathématique, Paris 19292, str. 8. 114) H. Leyendecker H. Zur Phänomenologie der Tauschungen, ‘ 8(10, Halle 1913. 115) F. Krejčí, Psychologie, díl IV: Psychologie myšlení, cit. vyd., str. 167. 116) Srv. tamt. 117) H. Bergson, ????, ???, str. ???. (Pozn. vyd.) 118) Hérakleitos, zl. ?? (Pozn. vyd.) 119) Srv. E. Meyerson, La Déduction relativiste, Paris 1928, str. 370. 120) I. Kant, Kritik der reinen Vernunft,??? (Pozn. vyd.) 121) I. Kant, Kritik der reinen Vernunft, B 406. 122) I. Kant, Kritik der reinen Vernunft, B 407. 123) I. Kant, Kritik der reinen Vernunft, B 155. 124) Hugo Bergmann, Untersuchungen zum Problem der Evidenz der inneren Wahrnehmung, [Halle 1908], str. 9. 125) Max Scheler, Vom Umsturz der Werte II, Die Idole der Selbsterkenntnis [doplnit ???]. 126) E. Husserl, Logische Untersuchungen, sv. II, Halle 1901, str. 703 n. 127) „překlad ???“ (Pozn. vyd.) 128) Srv. E. Gilson, La Philosophie au Moyen Age, Paris (Collection Payot) ???, kapitola o Vilémovi z Occamu a nominalistech. 129) R. Descartes, Regulae, Úvod, ??? doplnit. 130) Tamt., str. ??? (Pozn. vyd.) 131) R. Descartes, Regulae, IV, 4. 132) Descartes píše Clerselierovi – kde ??? (Pozn. vyd.) 133) R. Descartes, třetí Meditace, doplnit ???. (Pozn. vyd.) 134) „překlad ???“ ( E. Bréhier, Histoire de la Philosophie,??? vol. II., Paris 1929, str. ???. (Pozn. vyd.) 135) Srv. G. W. Leibniz, [Meditationes] De cognitione, veritate et ideis, ??? doplnit 136) „překlad ???“ ( odkud ??? doplnit (Pozn. vyd.) 137) „překlad???“ (Pozn. vyd.) 138) J. G. Fichte, Über den Begriff der Wissenschaftslehre, in: Werke, sv. I (Philosophische Bibliothek), [místo ???, str. ???] doplnit! 139) „překlad ???“ ( Tamt., str. ??? (Pozn. vyd.) 140) „překlad ???“ ( Tamt., str. ??? (Pozn. vyd.) 141) „překlad ???“ ( Tamt., str. ??? (Pozn. vyd.) 142) J. Volkelt, Gewissheit und Wahrheit, München 1918, str. 428. 143) Tamt. ???, str. ??? (Pozn. vyd.) 144) Tamt.,??? str. ??? (Pozn. vyd.) 145) Tamt.???, str. ??? (Pozn. vyd.) 146) „překlad ???“ ( Tamt., str. ??? (Pozn. vyd.) 147) Odkud ??? (Pozn. vyd.) 148) W. James, A plurastic Universe, ???; citováno podle něm. překladu Das pluralistische Universum, přel. ??, Goldstein, Leipzig 1914, str. 216. 149) Srv. o tom E. Meyerson, La Déduction relativiste, Paris 1928, str. 6. 150) „překlad ???“ ( Tamt., str. ??? (Pozn. vyd.) 151) I. Kant, Kritik der reinen Vernunft, B 207. [Česky: Kritika čistého rozumu, přel. J. Loužil, Praha 2002??, str. ???: „????“.] 152) Srv. tamt., B 211: „alle Erscheinungen sind kontinuierliche Grössen, sowohl ihrer Anschauung nach, als extensive, oder der blossen Wahrnehmung nach, als intensive Grössen...“[srv. český překl. J. Loužila, cit. vyd., str. ???: „???“.] 153) Srv. H. Bergson, Essai sur les données immédiates de la conscience, Paris 1988???, str. 77. 154) V. Jankélévitch, Prolégomenes au Bergsonisme, in: Revue de Métaphysique et de Morale (1928), [str. 437(490]. zkontrolovat začátek uvozovek!!! 155) „překlad ???“ (Pozn. vyd.) 156) H. Bergson, kde ???. (Pozn. vyd.) 157) ??. Rickert, Philosophie des Lebens, [kde???, str. ???]. 158) „překlad ???“ ( kde ??? (Pozn. vyd.) 159) Kde ???. (Pozn. vyd.) 160) W. James, A plurastic Universe, ???; citováno podle něm. překladu Das pluralistische Universum, přel. ??, Goldstein, Leipzig 1914, str. 170. 161) Tamt., str. 217. 162) H. Bergson, kde ???, str. ???. (Pozn. vyd.) 163) „idoly, klamy trhu“??? ( Srv. F. Bacon, Novum organum, ???; česky: Nové organon, přel. M. Zůna, Praha, 1974, str. 102(118. ??? zkontrol. (Pozn. vyd.) 164) O takových viz Volkelt, Gewissheit und Wahrheit, sv. III, München 1918, ‘ 3. 165) O tom viz studii R. Ingarden, Intuition und Intellekt bei Henri Bergson, in: Jahrbuch für Philosophie und phänomenologische Forschung V (Halle 1922), str. 285 n. Zkontrolovat!!! 166) E. Meyerson, La Déduction relativiste, Paris 1928, str. 263. 167) ??? moderní panalgebristé, zejména škola marburská ??? (Pozn. vyd.) 168) „překlad???“ ( E. Meyerson, La Déduction relativiste, Paris 1928, str. 198. [zkontrolovat citaci!!] 169) Srv. E. Husserl, Logische Untersuchungen, sv. I, Halle 1900, str. 10 n. 170) [překlad ???] ( E. Husserl, Logische Untersuchungen, sv. I, Halle 1900, [str. ???]. 171) Srv. J. Tvrdý, Teorie pravdy, Bratislava 1930, str. 60 n. 172) [překlad ???] ( odkud ???. (Pozn. vyd.) 173) E. Meyerson, La Déduction relativiste, Paris 1928, str. ???. (Pozn. vyd.) 174) [překlad ???] ( E. Husserl, Logische Untersuchungen???, cit. vyd., str. ???. (Pozn. vyd.) 175) Srv. O. Becker, Die Philosophie Edmund Husserls,??? in: Kantstudien ??? (1930), str. ???. (Pozn. vyd.) 176) E. Levinas, La théorie de l’intuition dans la phénoménologie de Husserl, Paris 1930, str. 212. [??? Zkontrolovat citát, hlavně konec a uvozovky !!!] 177) To velmi vadí těm, kdo by rádi pochopili Husserla z kantovství, jako např. F. Recktenwaldová v práci Die phänomenologische Reduktion bei E. Husserl, Münster 1929, nebo G. Gurvič, Les tendances actuelles de la Philosophie Allemande, Paris 1930. 178) E. Husserl, Ideen zu einer reinen Phänomenologie und phänomenologichen Philosophie, sv. I, Halle 1913, str. 168. 179) E. Levinas, kde??? (Pozn. vyd.) 180) „překlad ???“ ( E. Husserl, kde???. (Pozn. vyd.) 181) E. Husserl, Ideen zu einer reinen Phänomenologie und phänomenologichen Philosophie, sv. I, Halle 1913, str. 217. 182) F. Brentano, Psychologie vom empirischen Standpunkte, Leipzig, sv. I 1924, sv. II 1925, sv. III 1928. 183) F. Brentano, Vom Ursprung sittlicher Erkenntnis, Leipzig 1922. 184) E. Husserl, Logische Untersuchungen???, 6. zkoumání???, sv. II, cit. vyd., str. ???. (Pozn. vyd.) 185) E. Husserl, Ideen zu einer reinen Phänomenologie und phänomenologichen Philosophie, sv. I,??? Halle 1913, str. ???. (Pozn. vyd.) 186) Tuto větu navrhují kolacisté (Petra Stehlíková a Alex. Matoušek) upravit takto: V syntetických aktech probíhá pohled „já“ celou řadu předmětů souvisejících syntetickou relací, přičemž nezřídka jednotlivé členy jsou na sklonu k inaktualitě. (L.Š.) ??? 187) „překlad ???“ ( odkud ???. (Pozn. vyd.) 188) ??. Twardowski, Die Lehre vom Inhalt und Gegenstand der Vorstellungen, [kde a kdy???]. 189) E. Husserl, Formale und transzendentale Logik, in: Jahrbuch für Philosophie und phänomenologische Forschung X (Halle 1929). 190) H. Gomperz, Über Sinn und Sinngebilde, Verstehen und Erklären, Tübingen 1929, [str. ???]. --------------- ------------------------------------------------------------",0
74,76,Le redressement de l’explication,1931,"Náprava zkoumání Daniel Essertier se ve svém díle prezentuje jako psycholog a sociolog, který by chtěl vyřešit problém vývoje lidského myšlení. Na této cestě se nechá vést racionalismem. Obdivuje „neochvějnost a svobodu duše, nestrannost, odvahu a pochybnost plodící problémy, nevyčerpatelnou plodnost inteligence, která neustupuje před těžkými úkoly, které na ni připadají v oblasti vnitřních funkcí: pura mens (Les Formes inférieurs de l‘explication, „Nižší formy vysvětlení“, str. 330). Vyjádření, která zde používá, přesně vystihují jeho racionalismus: duchovní aktivita je úsilím o získání svobody a pevnosti intelektu; ten musí vždy znovu dobývat svou nezávislost, jestliže se nechce nechat svázat běžnými jistotami a mechanickými rutinami. Pro Essertiera stejně jako pro Brunschvicga je summum duchovnosti individuum dost silné na to, aby bez slabosti dostálo své roli živoucího problému. Avšak právě v kontrastu aktivity a pasivity, vzletu a pádu vidí Essertier – stejně jako Brunchvicg – hlavní problém, který je třeba vyřešit. Svoboda je jen výjimkou. Uvážíme-li lidstvo v jeho celku, jaký je tedy vztah mezi svobodou a nesvobodou? – Aby se pokusil odpovědět na tuto otázku, volí si Essertier originální cestu: pouští se do analýzy předvědeckého vysvětlení, do zkoumání temnot primitivní mentality, aby odhalil všechny prvotní záblesky inteligence v jejích počátcích. Základním momentem k uvážení je moment, kdy si subjekt uvědomí problém. Aristoteles to viděl tak, že pro prvotního člověka vytryskla první výzva ke svobodě z údivu. To však nestačí. Prvotní člověk dobře cítí, že pochybnost nebezpečně ohrožuje jeho vnitřní rovnováhu. Proto se uchyluje k primitivním formám vysvětlení, k mystické kauzalitě, která sice uklidňuje, ale svazuje. Už v tomto prvotním pochodu vidí Essertier vlastní dílo lidské inteligence. Vůbec se nejedná o čisté spojení představ, ani o odhad, nýbrž o obojí najednou: „Řekli bychom, že se jedná o vnitřní nebo nečisté myšlení, uvolněné nebo alespoň slabě ‚napnuté‘, o aktivní a koordinovaný sen subjektu v bdělém stavu, který se mimo akci vyhýbá nebo odvrací před obtížnými úkoly…“ (cit. d. str. 343). Jestliže se však toto „primitivní vědomí“ zprvu jeví jako spása nezralého vědomí, na druhé straně vytváří těžkou překážku, která člověku brání účinně proniknout do reality. Essertier ukazuje, jak se prvotní mentalita uzavírá v uzavřeném kruhu, jak si vytváří své magické universum, ve kterém je systematicky aplikována mystická kauzalita, jak se na iluzorních základech budují falešné vědy, které působí svou podivnou komplexností a vábivým tajemstvím. Primitivní logika tak člověka jen více svazuje nižšími formami vysvětlení. Podle Essertiera – a proti Durkheimovi – slouží kolektivní myšlení jen jako opora mentální nečinnosti primitivního vědomí. Je tedy nutné uchýlit se ještě ke svobodnému aktu toho, komu se v nitru organizované společnosti znovu podaří položit problém. O to větší je kontrast mezi nižšími formami vysvětlení, v nichž se plně rozplývá primitivní vědomí, a konverzí prováděnou výjimečně silnými duchy. Tato konverze připravovaná přirozenými a přechodnými vzpourami individua proti kolektivu, který ho pohlcuje, je tedy revolucí, návratem ke svobodě, metodickou pochybností vůči všemu, co ještě nebylo subjektem ovládnuto. Essertier takto jasně ukazuje diskontinuitu evoluce. Iluze spočívající v chápání evoluce jako kontinuální, odvíjející se podle jediné linie, kterou Bergson odhalil v biologii, není o nic méně nebezpečná v oblasti prehistorie a historie idejí. A je-li možné v biologické evoluci položit rostlinnou strnulost, živočišný instinkt a lidskou inteligenci jako základní tendence vycházející z původního elánu, jejichž soubor znamená osvobození života, také intelektuální evoluce prezentuje tři směry, které ve svém celku hrají původní roli a jsou nutné ke konečnému osvobození ducha: jsou to nižší formy vysvětlení, technická inteligence, a konečně také postoj vnitřní svobody, o kterém jsme mluvili. Essertier vidí jasně, že význam ducha – tedy lidského – vůbec nemůžeme uchopit ve statické nutnosti, nýbrž jen v historické evoluci. Historická evoluce je dílem celé společnosti; zde se Essertier obrací proti pozitivistickým rozlišením, která definitivně oddělují individuum od kolektivu. Dynamická psychologie vůbec nedovoluje, abychom lidskou bytost roztříštili do naprosto heterogenních skutečností. „Psychologický celek se skutečně nemůže zastavit u hranic individua. ‚Totální člověk‘ je sociální bytostí“ (cit.d. str. 348). Jestliže však lidstvo nemá smysl vně dějin, nemůžeme naopak, jako Dilthey, dějiny chápat jako sbírku relativních hodnot, které stačí chápat v jejich vztazích k historickým podmínkám a psychickým funkcím všeobecně. Pro Essertiera stejně jako pro Brunschvicga jsou dějiny školou svobody, ukazují, jak člověk schopný svobodného soudu o světě i o sobě pronásleduje a vykazuje mezi věci uplynulé minulosti produkty onoho primitivního vědomí, které člověka odvrací od jeho kritické povinnosti a od problému poznání sebe sama. Daniel Essertier dal své široké znalosti a svůj talent psychologa do služeb filosofie, kterou bychom mohli kvalifikovat jako humanistický racionalismus. Les Formes inférieurs de l‘explication se jeví být přípravnou studií pro studii o vyšších formách vysvětlení a připojují se tak k dílu M. L. Brunschvicga. Tato filosofie tíhne ke spáse ducha, k jeho panarchii. Svou šíří, svým tak bdělým stylem, svým upřímným a přesvědčivým důrazem je dílo Daniela Essertiera zvláště vhodné k tomu, aby přitáhlo pozornost k tendenci, kterou reprezentuje a která přímo navazuje na velkou tradici francouzského racionalismu.",0
75,77,† Vladimír Hoppe (1882–1931),1931,"Vladimír Hoppe (1882 - 1931) Dr. Vladimír Hoppe, prof. filosofie na univerzitě Masarykově v Brně, zemřel po delší nemoci 3. března t.r. v Praze a byl 6. března pohřben v Bubenči. Hoppe byl v naší novější filosofii bez analogie snahou o svérázný systém idealismu. Co se této kladnosti týče, nemá Hoppe v žádném ze svých současníků soupeře. Ani Rádl, který si pro pozitivní stránku jde k theologii, ani Vorovka, který v posledním svém díle napsal, že ""vědecká filosofie, luštíc záhadu světa, dopracuje se jen poznatků povahy záporné"", nejsou po této stránce tak upřímně filosofičtí, tak oddáni víře ve vůdčí, pozitivní úlohu filosofie pro duchovní život. Hoppe bojoval za ""pravou pozitivní filosofii"", tvořivou a svobodnou, proti ""negativní racionalistické filosofii"", kterou nazývá též nelidskou a jejíž exaktnost často obviňuje ze lži. Celé dějiny filosofie lze prý pojmout jako boj mezi našimi pokusy vytvořit na základě nejasných přání a intuic obraz světa, a mezi nelítostnou racionalistickou filosofií, která nechce názorů, nýbrž jen přísnou logiku. V tomto smyslu pojal Hoppe boj za pozitivní filosofii; je to s počátku velmi rozhodná a rozhořčená polemika proti každému racionalismu. Iracionalismem se právě filosofie Hoppeho liší od jiných našich pokusů metafyzických, např. prof. Kozáka. Hoppe vyšel z německé tzv. romantické filosofie a ze současné kritiky přírodovědy, o které byl informován jako u nás málokdo. Svědčí o tom již jeho disertace ""Podstata a dosah přírodovědeckého poznání"" (1914), jejíž hlavní myšlenky znovu rozvinul v prvním objemném spise ""Příroda a věda"" (1018). Velikou erudicí a silou myšlenky patří tento spis k nejlepšímu, co u nás o noetice přírodovědy napsáno. Hoppe se inspiruje soudobou prudkou kritikou exaktní vědy, jak ji podávali Mach, Ostwald, Hennequin, Milhaud, Duhem, Stallo a mnozí jiní nerozpakuje se dokonce přitakat k Vaihingrovu fikcionalismu a pídí po všech možných prostředcích důkazu, že exaktní věda nepodává klíč ke skutečnosti, nýbrž naopak odvádí od ní. Věda dění nesmírně zjednodušuje, aby nám je zpřístupnila; její hlavní postulát je identifikace podobného, zdůraznění analogií a pominutí individuality zjevů. Pojmové, strnulé poznání usmrcuje životní bohatství zkušenosti. Kde poznáváme způsobem jednoduchým a zákonitým, míní Hoppe, je naše poznání nutně velmi povrchní; užitá matematika je měrou povrchnosti vědy. Ne že by ve vědě nebyla metafyzika. Jest tam stále sub specie názorných modelů, představ, jež pomáhají pochopit, idejí substance a kauzality, jichž se přírodověda nemůže k veliké nevoli suchého racionalismu a pozitivismu zbavit, je tam pod způsobou teleologie pro vědy o organismech, které se tomuto postulátu vyhnout nemohou. Ale metafyzika ve vědě patří jen k tvoření vědcovu, nemůže být přesně založena a zdůvodněna; odtud je stále pociťována ve vědě jako cizí element. Vlastní cíl vědy je směřování k identitě - tento názor přejal Hoppe očividně od E. Meyersona, kterého první z našich filosofů důkladně studoval. Je tudíž celá věda povahy záporné, snaží se z bohatšího učinit chudší, od existence převádí k nic - tak si Hoppe vyložil Meyersona a důsledek byl zavržení všeho vědeckého výkladu, poněvadž Hoppe touží právě po filosofii pozitivní. pravda vědcova není tak v jeho výkladu - hodnota teorií, pojmů a ilustrací je praktická a instrumentální, nikoli ontologická - jako v jeho činorodé práci, fantazii, experimentaci, intuici, které stýkajíce se se samým během dějství nemají rigidnosti konstrukcí,které právě proto jsou s to vystihnout plastičnost bytí a to nejen již uskutečněného, nýbrž i býti majícího: vynálezcovy touhy a tuchy jsou předvěděním, předstupněm realizace. Věda je nejen o tom, co jest, nýbrž i o tom, co se teprve vytvoří. Kritiku racionálních konstrukcí a obhajobu tvořivé spontánnosti podává filosofie. V tomto programu je její vlastní úloha. Filosofie nemůže být vědecká - vědecká filosofie je contradictio in adiecto, tvrdí Hoppe. Neboť věda je odlidštění, filosofie naopak produševnění světa; jejich procesy jsou obrácené. Filosofie na základě prolnutí světa do nejmenších detailů naší osobnosti umožňuje cíl poznání - identitu subjektu s objektem. Tak Hoppe od pragmatismu přechází k absolutnímu idealismu, tak spojuje své počáteční filosofické oblíbence E. von Hartmanna, Schopenhauera a Schellinga s tendencemi soudobé kritické filosofie. Ne že by se romantickým spekulacím chtěl zplna oddat - upozorňuje sám, že od nich, jako od žádného zvláštního systému, nelze očekávat definitivního rozřešení záhad života a světa - ale přece jim přičítá vliv oduševňující, vliv jaksi morální: přispívají k intuitivnímu pohledu na skutečnost a dávají nám úplnější a bohatší vědomí jejího obsahu nežli schémata vědecká. Tak se iracionalismus Hoppeho nestaví na půdu žádné určité interpretace skutečnosti, a je-li v základních bodech blízký Bergsonovi, nelze jej přesto nazvat bergsonianem, protože se nestaví vždy právě za specificky bergsonské teze (kromě snad překonání protikladu mechanismu - teleologie ideou tvořivé skutečnosti). Hoppemu záleží totiž především na lidském nitru, jeho autonomii a bohatství; filosof je podle něho ten, kdo je ve spojení s tajemným světem svého já, se svým ""Daimoniem"". Tento tajemný svět je něco jen malé části vědomého; ne nadarmo jsou svrchu zmínění tři oblíbení filosofové Hoppeho filosofy nevědomého. I Hoppeho filosofie uznává, že ""veliký pokrok nastal v přírodovědě a správném hodnocení přírodních jevů, jakmile byly uznány nevědomé a podvědomé psychické úkony"". Neboť zde právě se otvírá možnost výkladu subjektem, výkladu nikoli pojmového, nýbrž dynamického, filosofického. Příklad takového výkladu podává Hoppe tím, že zavrhuje mechanismus biologický. Teleologie spíše zachycuje (ač rovněž neúplně) biologický proces, protože ""vyvírajíc z našich podvědomých schopností souvisí s centrem naší bytosti"". Hoppe tedy vlastně přírodní filosofie nepodal, nýbrž spíše ji odbyl, zajistiv autonomii a primát ducha proti přírodě. Od té doby béře se jeho snaha směrem stále pozitivnějším - veškerá negace je právě odbyta kritikou racionální konstrukce. Tato konstrukce vědy vyzvedá (opět zřetelný názvuk na Meyersona) Nic a Smrt k nejvyšší dignitě ontologické; právě proto i ducha umrtvuje a vede ke konfliktům života se sebou samým, k zploštění a materializaci civilizace. S odvratem od každého naturalismu snad souvisí ráz Hoppeho pozitivní filosofie. Není to pestrá naturalismu snad souvisí ráz Hoppeho pozitivní filosofie. Není to pestrá metafyzika, názor světového dějství v jeho historickém běhu, jak ji podává např. Bergsonův ""Tvořivý vývoj""; Hoppeho metafyzika vychází z Kanta a pohybuje se směrem k zajištění světa nadsmyslného. Má vlastně ráz propedeutický, metodický. Je podána ve dvou obšírných dílech: ""Přirozené a duchovní základy světa a života"" (od života sub specie temporis k životu sub specie aeternitatis), Praha 125, a ""Úvod do intuitivní a kontemplativní filosofie"", Brno 1928. Kant, jak známo, založil možnost vší zkušenosti na jednotě transcendentální apercepce čili vědomí vůbec, která předměty zkušenosti vytváří. Ovšem pro Kanta je transcendentální oblast apercepce pojem logický, který nelze pojímat psychologicky nebo metafyzicky. ¦kol, který si položil Hoppe, je najít cestu k realitě transcendentální tj. nadempirické oblasti naší osobnosti a vytěžit její obsah pro životní naplnění. Nastupuje tedy cestu, kterou šli němečtí pokantovští myslitelé a je to opět Schopenhauer, který mu ji ukazuje. Jako pro Schopenhauera existuje i pro Hoppeho vykoupení z klamného smyslového světa v kontemplaci věčného světa idejí. Jak se však Hoppe této srážce mezi obvyklou zkušeností a čistým světem transcendentálního vědomí vyhýbá? Odlišuje dvojí transcendentální vědomí. Především rozumové, jež zakládá zkušenost ve formách smyslovosti a v kategoriích (zejména kauzality) a které béře svůj obsah z dat smyslových; pro svět tohoto vědomí platí všechny výhrady ""Přírody a vědy""; je to vědomí smyslové a pojmové. Vedle tohoto rozumového vědomí je tu druhé, citové, jež přestupuje sféru obyčejného jasného vědomí a dovede nás do světa, kde nazírající subjekt a objekt splývají, kde skutečnost je realizací myšlenky. Do hlubin tohoto transcendentálního světa sestupujeme dvojím způsobem: bystrou, okamžitou, netrvalou intuicí, jež právě oživuje náš každodenní, i vědecký svět a život a která mu dává veškeru jeho pevnost, veškeru jistotu, ale též plodnost - to jest přincip praktického předvídání, princip vědeckého vynalézání, princip živé názorovosti a tvořivé fantazie, bez níž není duchovního života; a trvalejší, obtížnější, metodičtejší kontemplací, při které se očišťujeme od empirického světa, místo abychom v něm setrvali, jako při nazírání intuitivním. Kontemplace má splnit několikerý úkol: zbavit nás nesvobody, které propadáme jako empirické zjevy, vysvobodit nás ze smyslové omezenosti při poznání věcí a dát nám metodu poznání, při které myšlení je zároveň tvořením (což je romantická ""intelektuelle Anschauung). Kontemplace však podle našeho názoru sloužil Hoppemu též k tomu, aby zbavil svůj původní názor některých úskalí, k nimž vedl jeho přímo rousseauovsky naivní poměr důvěry k lidskému podvědomí. Kontemplace, denní sen, dávají ten skutečně cenný, skutečně hluboký fond duše, kdežto podvědomo zlé a bezcenné zůstane vyloučeno. Vlastní metafyzická myšlenka Hoppeho je velmi prostá: ""tajemství a smysl pozemského života spočívá v přesně vyjádřené a postupně realizované tužbě"". A právě v kontemplaci jsme s to tužbu zastihnout v jejím prvním rozkvětu, v jejím čistém vzniku. Hoppeho mystika je tudíž filosofická metoda, což ji chrání před výtkami nekritičnosti. Vůbec vysvítá, doufáme, z předchozího, že Hoppe byl ryzí, silný myslitel, který za svými myšlenkami pevně stála kriticky je obratně zdůvodňoval. Mýlil by se, kdo by v něm spatřoval citovou mlhovinu. Názory protichůdné dovede velmi ostře a rozhodně odsoudit. Povaha, jež z jeho spisů vyzírá, je delikátní, ale silná. Svoji filosofii žil, jak o tom svědčí nesmírná píle jeho spisů, a zejména to, že celá vychází ze zážitku (viz jeho vylíčení Zákl. 67) i končí v něm. Leží ovšem v povaze směru, jimž se jeho myšlení ubíralo, že nepřál vždy pojmové přesnosti; také kvietismus a nedostatek smyslu pro význam dramatu existence lidské mu lze vytknout. Ale přesto v něm není, myslím, nic neživotného, jak se mnohdy soudí, naopak ve svém mínění o kulturní ceně vlastní filosofie měl Hoppe pravdu. Jako důsledný myslitel staral se i po této stránce o uplatnění svých myšlenek; doporučoval založit duchovní Akademii anebo vzornou univerzitu duchovního života, která by ve spojení s Ligou duchovního míru šířila porozumění pro pravý život ducha. Tato Liga byla by jakousi novou církví, povznesenou nad předěly státní, národnostní i dogmatické. Projekt zůstal projektem; ale že takové projekty v prostředí připravenějším nezůstávají bez ozvěny, je patrno např. z činnosti francouzské Union pour la Vérité, při jejímž založení působil duch Hoppemu spřízněný, Jules Lagneau. Hoppe vždy myslel na důstojnost lidstva a věčný mír; jeho irenické snahy připomínají Komenského. I v Hoppeho návratu z labyrintu světa do lusthauzu srdce se ozývá podobný motiv. Hoppe působil i na naši inteligenci více, než si mnozí představují. Ovlivnil veřejné pracovníky i umělce. Nepadlo snad vždy sémě na stejně dobrou půdu; každý si vybral, co dovedl. Má snad však jistou váhu, slyšíme-li předního soudního úředníka mluvit o H. s velikou úctou jako o muži, který ho naučil rozumět životu a smyslu jeho povolání. Česká mysl",0
76,78,† Prof. Daniel Essertier (1888–1931),1931,"Profesor Daniel Essertier Dne 9. (ervna t. r. podlehl t((kému zran(ní, které utrp(l p(i automobilovém nešt(stí, D. Essertier, bývalý profesor filozofie p(i pra(ském francouzském ústavu, jeden z nejhorliv(jších a nejsympati(t(jších propagátor( vzájemných styk( francouzsko-(eských. Narozen v Lille 1888, studoval filozofii ve svém rodišti a v Bordeaux. Záhy po ukon(ení studií a slo(ení agrega(ních zkoušek odešel do sv(tové války; byl zajat v Belgii a repatriován 1917; 1919 se stal profesorem lycea v Annecy, 1920 byl jmenován na Institut Ernest Denis v Praze. Zde p(sobil jednak p(ednáškami, jednak jako vrchní redaktor Revue francaise de Prague, zalo(ené 1922 a v(nované franko-(eskoslovenské vzájemnosti. R. 1928 podal univerzit( pa(í(ské tezi ""Les formes inférieures de l'explication"", nabyl titulu doktora filozofie a místa profesora na univ. v Poitiers. Zde z(stal po r. 1930, na(e( jmenován na egyptskou univerzitu v Kahý(e. Po ukon(ení letošního školního roku navracel se do Francie p(es (ecko, kde jej zastihla smrt. (ízení Revue francaise de Prague, kterou udr(oval na vysoké úrovni intelektuální, si ponechal i v Poitiers a v Kahý(e. Essertierova publika(ní (innost byla - vzhledem k v(ku, který mu byl pop(án - rozsáhlá. (ty(i svazky, plné poctivé a hluboké erudice, dlouhá (ada (lánk( a referát( v jeho Revue, v (eských (asopisech i jinde, sv(d(ící o stálém (ilém sou(ití s dobou. Tento velmi mnohostranný zájem diktoval mu (lánky historické, kritické, obecn( kulturní; klade se tedy otázka, je-li tu p(esto hlubší jednota, její( pomocí Essertier zvládal onu rozmanitost. Lze se domnívati, (e taková vnit(ní jednota u Essertiera vskutku jest; kdo ví, jak (asto a s jakým d(razem mluví o l'homme total, o celku lidskosti, kdo zná jeho mín(ní, (e spirituální skute(nosti se nám odkrývají pouze v celku a v rozvoji, pochopí snadno, (e tomuto (lov(ku nic ušlechtile lidského nemohlo být cizí. Problém dynamické jednoty lidského ducha byl pro Essertiera, jako pro nejv(tší (ást francouzských filozof( dnešních, po(átkem i cílem filozofování. Kdy( r. 1924 píše o Dumasov( Traité de psychologie, zd(raz(uje zejména dynamizm v(tšiny francouzských psycholog( proti upadajícímu atomizmu (rázu Tainova); tento byl svým rigidním a jednotu t(íštícím charakterem Essertierovi nep(ijatelný. Avšak Essertier pozoruje dále v psychologickém atomismu p(edpoklad, na jeho( základ( sociologie se druhdy odd(luje od psychologie jako v(da o zvláštním druhu psychi(na (Durkheim), p(edpoklad, který tedy op(t t(íští (ivou spirituální jednotu, kterou nám podává zkušenost; je-li ""individuální psychi(no"" neschopno vytvo(it ze sebe sv(t spole(enství, je to proto, (e je pouhou abstrakcí. ""L'Homme total est un etre social"". Hlubší psychologie, jako je nap(. Bergsonova, roz(eší problém vztahu psychologie k sociologii; Essertier pak píše knihu kritické bibliografie tohoto problému,1 kterou se sna(í ukázat, jak vskutku ob( v(dy konvergují k jediné, spole(né teoretické základn(. Z n(jakých element( - domnívá se Essertier s Bergsonem - nelze nikdy slo(it (ivý celek, charakterizovaný práv( dynamikou sebep(ekonávání. Jak si p(edstavuje konkrétní studium ducha, ukazuje ve své tezi ""Les formes inférieures de l'Explication"".2 Problém je tu, ""zachytiti tajemství pohybu, který kone(n( dovedl (lov(ka k metodickému hledání pravdy"". (ešení pak, inspirující se Bergsonovým postupem v Tvo(ivém vývoji, je toto: ""vše vypadá, jako by z jistého mentálního quid proprium - ostatn( práv( tak nedefinovatelného jako quid proprium (ivotní- se rozlo(il rozmach lidské myšlenky ve t(i rozbíhavé sm(ry, z nich( jeden dospívá k technice, druhý k ni(ším formám výkladu (tj. primitivnímu, mytickému myšlení), t(etí k pozitivní v(d("". P(i tom ovšem všechny t(i sm(ry tají tý( cíl, jsou p(es zdánlivé rozt(íšt(ní p(ec jen jednotou, ka(dý z nich hrál ve vytvá(ení lidské intelektuální fyzionomie jistou roli; v(dy vyšší duševní svobodu, v(dy dokonalejší odpoutání ducha od faktických podmínek (ivotních je tudí( ""cílem"" tohoto nového tvo(ivého vývoje (který tak stojí pod auspiciemi filozof( Brunschwicga a Delacroixe). Konkrétní studium ducha je historické, ""lidstvo práv( tak jako individuum nemá smysl mimo d(jiny""; E. rád cituje Heglova slova ""co jsme, tím jsme se stali"". Nelze zde pomýšleti na to, dáti plnou p(edstavu o bohatství práv( zmín(né knihy. Erudice byla u nadmíru sv(domitého Essertiera ovšem bohatá, a zdá se, (e si v ní liboval stále více; jeho knihy o sou(asné francouzské psychologii a sociologii3 neslou(í jen cíl(m populariza(ním a pedagogickým, nýbr( p(edevším té( erudi(ním. O autorech, kte(í jsou v t(chto antologiích velmi pe(livým výb(rem text( zastoupeni, doví se tu (tená( všecko podstatné a zajímavé. P(i tom Essertier neupouští od metodického z(etele, který jej vede od po(átku (innosti, a chápe psychologii a sociologii jako nauky, které se dopl(ují k jednotnému cíli - pochopení celkového (lov(ka. ""Ze skrupulózní pozitivnosti a bázlivosti uvolnila psychologie jisté oblasti; sociologie se jich zmocnila. Domnívá se, (e je s to objevit ten hluboký výklad, p(ed ním( couvá jeho starší sestra."" Je pochopitelno, (e duch tak kulturn( zanícený, tak sympatizující a zárove( kvalitami jasnosti a jednoduchosti tak francouzský, byl nanejvýš schopný ke kulturní propagand(, ke sbli(ování národ(, k integraci lidstva. Essertier pojal svou úlohu v Praze velmi široce a oboustrann(: zd(raz(uje výslovn(, (e jeho revue má nejen informovat nás o sou(asné Francii, nýbr( i Francii o nás, a vskutku v cizím jazyce málokde vyšlo tolik dobrých populárních i p(ísn( v(deckých (lánk( o našich pom(rech, osobnostech a událostech, jako zde. Essertier sám psal t(ikrát o Masarykovi a pokusil se charakterizovat jeho filozofii jako ""tutizm"", tj. hledání definitivních, (ivotn( a vývojov( zabezpe(ujících jistot. Ale psal i o výtvarnictví (téma mu jist( bylo hodn( cizí), o barokní Praze, o (eské historii (o té p(ednášel i v Poitiers), o Denisov( korespondenci s Pinkasem, o (eské literatu(e povále(né do r. 1925 zp(sobem, který prozrazoval skute(ný zájem a chu( k spole(né práci. Tu osv(d(il té( ú(astí v (eských revuích (psal tu nap(. Boutrouxovi, o Brunschwicgovi). Rubrika ""Le mouvement des Idées"" v jeho revue p(inášela zprávy a kritické analýzy p(edních francouzských novinek všech odv(tví v(deckých daleko d(íve, ne(li (asopisy odborné. Prof. Essertier dovedl ost(e pov(d(t, co mu v (eské povaze vadí, ale m(l p(esto (echy rád; jako Denis, byl i on p(vodem protestant a dovedl pochopit (eskou historii; nelitoval práce, aby se nau(il (esky a poznal (eskou filozofii z vlastního názoru. Byl tu pr(kopník; jako jeho v(decké dílo bude jeho práce na poli franko(eských styk( pomníkem humanity, odkazem (lov(ka, jeho( stálým cílem byl ucelený, všestranný a (inný (ivot v nep(etr(itém styku s bli(ními; zkrátka, co filozof nazýval ""l'homme total"" nebyla jen jeho koncepce, nýbr( smysl jeho (innosti sám. 1 Psychologie et sociologie. Essai de bibliographie critique. Paris 1927. 2 Paris, 1927. 3 Philosophes et savants francais du Xxe siecle. IV La Psychologie. V La Sociologie. Paris 1930. --------------- ------------------------------------------------------------",0
77,79,"Recenze na: G. Gurvitch,  Les tendances actuelles de la philosophie allemande",1931,"Georges Gurvitch. Les Tendances actuelles de la Philosophie allemande. Paris, 1930 (Bibliothèque ď histoire de la philosophie). Do nedávna byla francouzská literatura, věnovaná novým a nejnovějším zjevům německé filozofie, poměrně chudá. O Edmundu Husserlovi psal do Revue de Métaphysique Viktor Delbos (článek je přetištěn ve známém sborníku La Philosophie allemande au 19e siècle), fenomenologem je Jean Hering (auktor spisu Phénoménologie et Philosophie religieuse), jinak, mimo zmínky a malou kapitolku Groethuysenova spisku o německé filozofii po Nietzschem, nic. Francouzská filozofie byla ekspanzivní, nepřijímala, nýbrž dávala; zejména Bergson působil silné v cizině. Dnes proniká znovu zájem o filozofickou cizinu. Jeho dokladem je též tato kniha, psaná sice ruským učencem (auktorem ceněného spisu o Fichtově morálce), ale provázená sympatickou předmluvou Brunschwicgovou, která je zároveň implicitní kritikou fenomenologie, a prezentovaná již dříve francouzskému publiku ve formě volných přednášek na Sorboně (auktor však nyní připojil některé partie a znovu upravil celek). –Obsahem knihy je vlastně pouze fenomenologický směr. Auktor chce referovat i kritizovat a snaží se obojí provést tak, aby referát byl co nejobjektivnější a kritická tendence přec pronikala celek. Ve shodě s Brunschwicgovým úvodem pojímá Gurvič vznik fenomenologie ve vztahu k hegelizmu: jako únik před konstruktivizmem, který v důsledku návratu ke Kantovi a k pokantovcům znovu získává půdy v marburské i badenské škole (o heglovské renesancí poučuje a ji dokazuje knížka Levyho, o které zde bylo před rokem referováno; také četné články R. Kronera v Logosu se sem vztahují). První kapitola je věnována Husserlovi. Čtenář tu najde referát i o posledních Husserlových publikacích (Zeitbewusstsein, Form und transzendentale Logik). Vychází od pojmu fenomenologické redukce a vykládá postupně pojmy výrazu & významu, adekvace, objektu, fenoménu, zírání podstaty, esence, antologie, struktury intencionální (potenciální, aktuální a atencionální »vrstvy«) a vykládá vskutku dosti jasné smysl těchto základů teorie. Zde je též srovnání Bergsona s Husserlem. Ve druhé kapitole naproti tomu srovnává Schelera s Rauhem. Další kapitoly jsou věnovány Laskovu a Hartmannovu pokusu smířiti fenomenologii s novokantizmem a poslední Heideggrově ontologii. V kritice vytýká Gurvič Husserlovi hlavně, že řeší sice problém poznání non-reálna, nikoli však poznáni skutečnosti, že si nedosti všímá problému iracionálna a nejvíce mu vadí jeho finitistické stanovisko – máme co činit s fichtovcem. Ukazuje, jak další vývoj fenomenologie byl určen právě zmíněnými problémy a že nebyly ve skutečnosti Heideggrovou metafyzikou rozřešeny, poněvadž ontologické hledisko brání podle Gurviče pochopení tvůrčí svobody, která se prožívá pouze volním, tvořivým aktem samým. – Knihu lze označiti spíše za zajímavou a nabádavou nežli za hluboce pronikavou. Zdá se zejména, že auktor dobře nezachytil možnosti nové filozofie jako vědy, konstituující svět ve víře absolutního, čistého vědomí a které chce fenomenologie poskytovat.",0
78,80,"Recenze na: F. Heinemann, Neue Wege der Philosophie (Geist – Leben – Existenz), eine Einführung in die Philosophie der Gegenwart",1931,"Fritz Heinemann, Neue Wege der Philosophie (Geist – Leben – Esistenz); eine Einführung in die Philosophie der Gegenwart. – Leipzig, Quelle & Meyer, 1929. Tato kniha, svědčící spíše o sečtělosti než o pravé, hluboké erudicí, o lásce k myšlenkám spíše než o originálním myšlení, o energii duševní práce spíše než o suverením pochopení, je zajímavý pokus zvládnouti dnešní myšlenkový chaos, vybřednouti z přejemnělosti analýz a postavit se na pevnou půdu co největší myšlenkové určitosti. Zdá se, že auktor není sám systematik, že se postupem historicko-kritickým probíjí k vlastním pozicím — odtud asi ten rys knihy, že nikoli systematickou diskusí, nýbrž spíše vyhledáváním vývojových směrnic hledí dospět zhodnocení svého materiálu. V tom je také základní vada i její veliké přednosti; poskytuje hojnost poučení, ale je nutno s ní pracovat opatrně. Ukážu to na několika příkladech. Heinemann se pokusil překonat tradiční německou izolaci a zařadil do své knihy obšírnou partii o Bergsonovi, francouzské kritice vědy, Crocem, Gentilem; i jiné zmínky má o cizích myslitelích (Kirějevský, Kierkegaard atd.), ale moderní anglosaskou a ruskou filozofii, důležitou pro otázku, která jej právě zajímá (nový realizm), nepojal do programu své práce. Jistě pochybné jsou však jeho interpretace Bergsona a tzv. kritiky vědy. Nikoli z vnitřní logiky otázek, nýbrž jen z vnějška, z „nesnesitelného tlaku techniky“ na svobodnou duši lidskou, je prý možno vyložit dotčené nauky. Tato interpretace, spíše sociologická než filozofická, je duchaplná fráze; k pochopení auktora nepřispěje, naopak připraví půdu znehodnocujícím marksistickým výkladům, jak je najdeme na př. u Aroneta (La fin ďune parade philosophique, 1929). Pochybnosti vzbuzuje dále mínění, které přejímá auktur od Ingardena (Intuition und Intellekt bei H. Bergson ve fenomenologické Ročence 1922), že pro Bergsona forma poznaného ve skutečností neeksistuje, nýbrž je následkem imobilizace jedině eksistujícího beztvarého životního proudu. Bergsonizm je nauka podřaděnosti formy tvořivému obsahu, sotva vsak nihilizm formy. — Zvláštní je dále, že Heinemann nejen Duhema, nýbrž i Henri Poincaréa chce vtlačiti do rámce, jejž určil Bergsonovi: „auch sie sind nicht anders zu verstehen, denn als Versuche, den unerträglichen Druck der Technik loszuwerden. Darum richten sich ihre Angriffe gegen ihre Grundlage, die exakte Wissenschaft, speziell deren Apriorismus ...“ (l. c. 149). Byl-li kdo z moderních teoretiků vědy aprioristou, je to H. Poincaré. Nejen četba jeho vlastních prací to dokazuje, nýbrž také speciální studie (na př. Brunschvicg, 1'Oeuvre philosophique de H. Poincaré, v Nature et liberté, nebo Koyre, Die Kritik der Wissenschaft in d. mod. franz. Philosophie). Jenže smysl jeho apriorizmu je zvláštní – a ten právě bylo třeba vyzdvihnout. – Trvalo by dlouho, kdybychom chtěli vytýkat detailní nedostatky. Přejděme k ekspozici celku. Podle auktorových názorů stojí antika pod zorným úhlem kosmu, středověk Boha, moderní doba – poznávajícího subjektu. Moderní filozofie je subjektivistická, s tím souvisí přeměna vší transcendence v imanenci, přeložení míry věcí do ducha lidského, převládání rozumu, kalkulace, metody, techniky. Subjektivizm žije hlavně ve třech modalitách: jako pozitivistický, transcendentální a metafyzický subjektivizm (Berkeley, Hume, Comte, Kant, Fichte, Hegel). Ale každý z těchto tří subjektivizmů je neuspokojivý. Subjekt uzavřený v sebe pociťuje, že sám ztrácí skutečnost a žádné tvoření, žádná konstrukce není s to mu ji vrátit. Poslední konsekvence pozitivizmu je bezmyšlenkový názor (Vaihinger); transcendentální idealizm třeba školy marburské nemůže od abstrakta přejít ke konkretu, bohatství života integrovat do svého příliš širokého schématu; metafyzický subjektivizm pak je princip zoufalý ve smyslu Kierkegaardově, subjekt tu musí sám sobě unikat, aby hledal pro sebe smysl. Subjektivizm, tato filozofie spojená s vládou měšťáctva, má základním rysem nihilizm. Říci: subjekt je měrou věcí, značí říci, že vládne cosi bezmocného, co buď musí svou normu najít, nebo zajít v nicotě, nebo být vlastně projevem hlubší zákonitosti. Marně nás zvou Cohen, Natorp a Cassirer k věčně neukončenému, vznešenému dílu vědy a morálky, nedovedou-li nám povědět, k čemu se tu vlastně tvoří. Člověk, před kterými stojí nutnost života, cené práce a smrtí, nemůže se rozhodnout pro abstraktní scientizm, diktovaný „vnitřními zákony rozumu“. Croce a Gentile sice pokročí ke konkretnu svým více lidským, historickým hlediskem, je však oprávněn jejich optimistický aktivizm, dovedou nám říci něco o smyslu toho dějinného bytí? Tak dochází ke katastrofě; zrcadlo době ukázal Nietzsche, aby v něm moderní člověk viděl své nihil. Všecko, čím se až dotud chtěl zachraňovat, ve skutečnosti klamalo: intelekt, véda, všechny „absolutní hodnoty“ jsou iluze a lží, kterými se hledí podepříti nalomený život; je nutný návrat k vitalitě a obrat k lidskému osudu, k jeho utajeným mnohotvárným silám – amor fati. Život, ne duch, je heslo Nietzscheho a Bergsonovo; pokus, zda se duše neosvobodí, shodí-li přítěž v podobí ducha, obráti-li se k bezprostřednímu. Zde v bezprostředně žitém musí být překonán subjektivizm; a vskutku Bergson, a po něm Dilthey, vycházející od lidské prakse, stanovisko imanence nechávají jako pouhou slupku, pouhou kuklu za sebou. Ale duch není uklidněn, neboť v něm je přece vyjádření obsahu, smyslu života; Dilthey a ještě palčivěji Tröltsch znovu útočí na problém ducha; ze života, z pouhého historického proudu, chce k objektivnímu smyslu a rozbíjí se o jejich protiklad. Jako Troöltsch, ani Simmel nemůže, kam touž! – prokázati podstatnou vzájemnost života a ducha, obojí je blízko u sebe, obojí bez opory. „Tragická“ postava Maxe Webra ukazuje nemožnost – podle auktora – této vzájemné harmonie; chápání dějiné a poslední, metafyzické zhodnocení dějin padají mimo sebe. Nezbývá než návrat do sféry praktického, lidského bytí; nutno prozkoumávat život, psychologicky, biologicky (Driesch), ohledávat jeho základy – tu pak se ukazuje, že prozívání samo není zbaveno nikdy smyslu, že je vnitřně strukturováno; nikoli neforemný, teprve zpracování vyžadující proud, nýbrž diferencovaná a opět v jednotu semknutá dynamická forma. Nové výhledy se otvírají: Brentano obrátil zřetel k vědomému aktu jako základní realitě; Meinong důsledně provádí strukturování předmětnosti; Husserl domýšlí pojem podstaty a dochází dvoustranou analýzou předmětu a aktu k problému konstituce světa v čistém vědomí – obnova klasických úloh filozofie na zcela novém, konkretním základě. Konečně Scheler a hlavně Heidegger s abstraktních výšin Husserlových svádí fenomenologii k životu emocionálnímu a praktickému. Člověk může mít znovu důvěru k životu – kosmos, snad i Bůh jsou zachráněni. – Je patrno, že obraz, zde načrtnutý, je velmi sevřený. Nutně jsou jednotlivé postavy schematisovány. Zejména však je sporno, má-li tento obraz systematickou hodnotu, kterou by mu auktor rád připsal. Čím, jakým prostředkem poznávacím, byl subjektivizm překonán? Je to evidence, intuice, hypotetická konstrukce, víra? Jakmile na systematické nárysy filozofického vývoje počneme klásti takové otázky, ztrácejí obyčejně na pracně konstruované jednotě.",0
79,81,"Recenze na: L. Brunschwicg, De la connaissance de soi",1931,"Brunschwicg, Léon: De la connaissance de soi. Paris, Alcan 1931, 8*. 197 s. Brunschwicg vydává přednášku, konanou 1929-30 na Sorbonně. Kniha, která přichází v pravý čas jako sokratovská výzva k autokritice, ale též k sebevědomí inteligence v době, kdy »nalevo i napravo mladí zatlačují ty starší k nejzastaralejším a nejprimitivnějším formám ortodoksie«. Proti tomu vyzývá nás Bruschwicg, abychom s ním prošli všemi etapami lidského vývoje a všemi poli, v nichž se činost ducha odehrává, abychom dovedli zaujmout stanovisko pravé, t. j. spirituální současnosti a vidět minulé věci vskutku minulými. Dílo, které odtud vyrůstá, je filozofickou antropologií ve smyslu Kantově; ale zabírá vlastně všecky filozofické problémy, takže antropologie je pro Brunschwicga, jako pro mnohé jiné dnešní filozofy, podstatným zájmem, ne-li vůbec samou podstatou filozofie. Sebepoznání není záliba v rafinované rekonstrukci svých vnitřních stavů. Kdo chce sebe poznati, vezme na potaz »notre maitre commun, la raison universelle« a učiní dobře, vyjde-li od biologie. Hobbes, Marx, Darwin, Freud, psychologie chování reprezentují toto stadium sebepoznání; ale všeobecné konstrukce, kterými vykládají člověka, hřeší metodickými chybami, které B. zdůrazňuje zvláště u psychoanalýzy. Abychom poznali člověka, musíme k přirozenosti připojit dějiny. Poznávati dějiny značí osvobozovati se od minulosti. První aspekt, v němž se charakteristicky projevuje lidství, je technika. K ní nutno sestoupit s výše soběstačné teorie, máme-li pochopit, odkud tato vyvěrá. A přece by filozofie techniky, jak ji představuje Bacon, člověka nepochopila, nýbrž ujařmila; neboř technikou za změněného životního prostředí zůstal v područí přirozenosti a jejích potřeb. Proti tomuto pojetí člověka – homo faber – staví náboženství pojetí homo religiosus, člena řádu nadpřirozeného. Základní fakt náboženský je, že eksistuje posvátné, Ottovo »das Heilige«, mystérium tremendum, spojené s naději; od totemismu ke kultům národním a (v Amenophisu IV) nadnárodním, k universálnímu náboženství (jež lze pochopiti z okruhu mytů egyptských) je náboženský vývoj řadou variací původního tématu. Konfrontací inteligence a mytu vzniká s jedné strany teologie,s druhé skepse. Filozofie tu slouží za prostředek obojího: scholastika a kritika. Ovšem technika i náboženství vyrůstají z primitivní jednoty h o m o magicus: člověk, neznající pojmu zákona, člověk, jemuž jsou vztahy věcí vesměs vnější a v podstatě bezdůvodné. Tak se ukazuje, že není čisté techniky bez magie. Neboť magie značí prostě přímou kauzalitu chtění a žádosti, a pouze ten, kdo sám sebe přemůže, kdo konvertuje, dospívá k inteligentnímu pochopení dějství. Nadarmo hledá mystika v sebezapření a desinteresu prostředky, jak zachránit otřesené pojmy magické; člověk se nepozná, dokud neobrátí pozornost k činosti rozumu sama. Dříve však, než možno tak učiniti, musíme si povšimnout! prostředků, jimiž člověk dochází čistší spirituality; je to spolupráce a její hlavní nástroj – řeč. Ale i řeč bude poutem, bude-li člověk jen homo loquens; sociologizm Bonaldův a Comtův s jedné, logické předsudky s druhé strany kladou mezi člověka a řeč mystickou stěnu společnosti či univerzální charakteristiky. Ale jazyky jsou jen různými způsoby aktivace možností fyziologických a psychologických, jež jsou nám dány k sdílení a výrazu; nutno je opustiti, nutno je prohlédnouti jako pouhý prostředek, chceme-li dospěti k sebepoznání. Leč úvaha o jazyku vedla nás k úvaze o životě pospolitém; člověk jako θωον πολιτικον (část této kapitoly od str. 103 byla uveřejněna v Jakovenkově Festschrift T. G. Masaryk zum 8oten Geburtstage 1930, I). Od auktority vnější k auktoritě vnitřní, od teokracie k demokracii, mluveno s Masarykem, vede cesta politického člověka, cesta od heteronomie k svobodě a spiritualitě; politický život osciluje mezi tradicí historickou a filozofickým ideálem rovné spravedlnosti. Nutno však obrátiti se od životní formy k jejímu obsahu; tento je tvořen uměním a vědou. Homo arti-f e x znamená první osvobození od pouhé vitální přírody; umění je svobodná, praktickými cíli nezatížená hra svobodné inteligence, která utváří svůj svět, která nás učí odpoutávati se od smyslové skutečnosti, od světa sensus communis a chápati bohatství a individuálnost cizích duší. Umění to jest, co osvobozuje od prostoru, času, od nutnosti vnitřní i vnější. Ve světě estetickém bytují čisté esence jako zvláštní formy prožívání, které mají každá svůj vnitřní čas. Umění tedy nebude pouhou kratochvílí společnosti (Durkheim), ani nejvyší formou a cílem života; je pro život atmosférou milosti, lásky, svobody. Není tedy ještě estetický člověk dokonale člověkem; jeho příchod je pouhou předzvěstí. Hlubší je přerod řemeslníka v muže vědy. Marně jej vykládá filozofie hominis fabri (Bacon) i hominis loquentis (Aristoteles); matematický racionalizm Descartův uvědomil– člověku předmět inteligence, kterým je universum samo. Homo sapiens v úvaze o čistých vztazích intelektuálních, které mu dávají možnost konfrontovat své konstrukce se zkušeností, odkrývá pravé konkrétní univerzum, odlišné od světa »zdravého rozumu«. Přišel-li do obtíží Descartes, Kant odhalil nový význam apriori, a přišel-li Kant anti– <x nomiemi sám do rozpaků, rozřešila si je eksaktní věda 19. a 20. století: tak Einstein a de Broglie. »Kdykoli se lidé octli v pokušení podlehnout! svodům dogmatizmu, odpočinouti si na svých úspěších, aby uzavřeli normu pravdy do systému, příroda je probudila ze spánku; splnila svůj dvojnásobný úkol věčné ironie a věčné maieutiky, aby vyvolala uspořádání světa zároveň pa – radoksnější v prostředcích a v důsledcích přesněji shodné se zkušeností« (152). Není normy pravdy kromě pokory a pečlivosti. Je to norma mravní, vnitřní, spirituální; co jest, neměří se na předsudku o bytí, nýbrž bytí se definuje pravdivostí, principem příslušným světu mravnímu. Jako mravní bytost je člověk podstatně posuzovatelem; rozdíl monumentálního a fenomenálního já u Kanta je hluboce psychologicky fundován. Ale ještě přesněji a důsledněji provedl Fichte myšlenku primátu praktického rozumu, suverénosti ordo ordinas. Jako mravní činitelé jsme součástmi vyšího celku, s nímž nás pojí rozumná láska, členy republiky duchů, nikoli již svévolnými jedinci; ale tento celek stále tvoříme, není nic vnějšího pro nás, nýbrž nejpozitivnější skutečnost, která v sobě obsahuje a nám všem udílí hodnoty lidského života. Sebevědomí a svědomí, vědomí psychologické a mravní jsou v nejhlubší podstatě shodné. Zde konečně je možno mluvit o sebepoznání, zde narážíme na spirituální aktivitu. Duch není pasivní, jak předpokládá empirizm Berkeleyův a Humův. Právě tak jako tvoří, podle slov Renanových, krásu toho, co miluje a svatost toho, čemu věří, tvoří napřed pravdu toho, co vidí: nic nepřijímáme pasivně, všeho musíme dobýti, jak viděl správně už Maine de Biran, jehož »Mémoire sur la décomposition de X la pensée« upadl neprávem v zapomenutí po celé 19. století. Homo duplex, t. j. tážící a odpovídající, zákonodárný a zákon přijímající, svobodný a určovaný tradicí, to je lidská skutečnost. Klademe-li pak dále problém podstaty ducha (svázaný tradičně s otázkou nesmrtelnosti duše), zůstaneme při spirituální aktivitě, která zasahuje celé univerzum a nepotřebujeme transcendentní substance, jejíž podstata musí zůstat neurčena a jež přivádí v nebezpečí materializmu. Nelze ovšem popírati spojitost organického dění se spirituálním; ale i v dokonalém paralelizmu je výklad čistě spirituální stejně oprávněn, jako výklad obrácený. Chtít ujařmit na věky spirituální aktivitu výklady à la Freud znamená psáti recept před konsultací. Východisko nerozhoduje o bodu, kam se dospěje. Čistá spiritualita konečně postaví nově problém náboženský. Desinterés vědomí, které ví o pravdě a kráse, nás zbavuje egoizmu, jemuž je eksistence já a jeho blaho nejvyším cílem; Bůh tedy již nebude Bohem životního instinktu, nýbrž Bohem čisté spirituality, pravdy, krásy, dobroty, k níž se člověk tak těžce vypracovává a kterou jen v prchavých okamžicích dovede postihnouti v čistotě. Tato, s dovolením, pozitivní mystika našla pozoruhodnou formuli ve Fénelonových Maksimách svátých: »milovali bychom jej (Boha), i kdyby – předpokládejme nemožnost – neměl věděti, že jej milujeme, nebo kdyby chtěl učiniti ty, kdo by jej milovali, na věky nešťastny«. Ustoupil-li Platon a Fichte, Spinoza vytrval a jeho příklad znamená vítězství nového náboženství. Tímto obsahem mělo býti pouze zcela hrubě naznačeno bohatství knihy. Je možno nesouhlasit, ale nutno naslouchat. Zde je jakési úplné résumé Brunschwicgovy filozofie, proti Úvodu do života ducha obohacené konkrétním pohledem do historie. Je to zvláštní fenomenologie ducha, spějící od nahodilého k absolutnímu a přikazující každému snad hlavnímu fenoménu lidství pevné místo v imanentním spirituálním čase. Patočka.",0
80,82,"Recenze na: V. Jankélévitch, Bergson",1931,"»Les grands Philosophes«, str. 297. Práce, jíž Bergson sám nemá, co by vytkl, pokud se týče proniknutí nauky; v dopise, zaslaném auktorovi a uveřejněném v čele knihy, vyzvědá B. pečlivost jeho přípravy, vystižení geneze doktríny, originálnost vlastních spekulaci auktorových. Přichází v době, kdy se dějí pokusy, z Bergsona vybírat nebo štěpovat na jeho nauky momenty intelektualistické (v. na př. Brunschwicg, Le Progrès de la conscience str. 683 s.), v době počínající reakce proti metafyzice, jako práce integrálního bergsoniana, upřímně přesvědčeného, že bergsonizm je na ten čas nauka pravdě nejbližší, poněvadž jediná činící zadost svérázu duchovního života. Má 5 kapitol: 1. Totalités organiques (vyšlo 1929 v Revue de Métaphysique pod titulem Prolégomènes au bergsonisme), 2. Liberté, 3. L’Ame et le corps, 4. La Vie, 5. Le néant des concepts et le plein de l’esprit. První kapitola znamená předvedení základního problému bergsonizmu, jak zachytiti organické celky, t. j. skutečnosti mentální a vitální. Zákonem organizmu je imanence všeho ve všem; kdežto hmotné věci mají přesně vymezený obsah, má každý z našich zážitků nepřeberné bohatství spirituálního horizontu, jsa členem trvající řady a při tom celkem. Kontinuita individuí, tak mohl auktor s G. Simmelem charakterizovat životní proud. I jiné formule auktorovy zde připomínají Simmela: »Organizmy jsou hluboké; jsou, aby se tak řeklo, mimo sebe samy; či lépe, jsou, čím nejsou, jsou něčím daleko více, než samými sebou« (12; sr. k tomu Simmelovu Transzendenz des Lebens). Auktor pak odmítá intelektualistickou, rekompoziční metodu traktování organizmů, kterou křtí na »retrospektivní iluzi«. V ní spatřuje změtení pojmů primitivního a elementárního; z elementů, které jsou výsledkem intelektuální analyzy, činíme jednoduché prvky, z nichž by se dal organický celek vyrobit; co je fakticky posterius, pokládáme za prius, pohlížíme zpět, zatím co jsme měli zachytit počáteční jednotu, autarkii organizmu. Naproti tomu filozof pokusí se Postaviti do samé totality; veškeré úsilí filozofa se bude koncentrovat v intuici, která bude nekonečně přesahovati každý hotový výraz, každé hotové dílo, každou hotovou věc, každý výtvor života. Nelze vyrobiti ducha, aniž bychom jej zavedli potajmu do svých předpokladů. Svět intuitivního filozofa nebude tedy o nic tajuplnější než svět materialistův; neboť jediná filozofie, jež nezatemňuje mystérium ještě více, bude ta, jež mystériem počíná. Zde máme vlastně dáno předem schéma, podle něhož je celá práce stavěna (nepodléhá-li ovšem referent retrospektivní iluzi): v případě svobody, poměru duše a těla, v problému života získat vždy stanovisko plné reality spirituální, jež nekonečně přesahuje všcehny pokusy intelektuální rekonstrukce. Ve svobodném aktu je nekonečně více než volba části alternativy; nedá se rekonstruovati, je inspirovaný akt. Podobně duch se nedá kopírovati žádnými hmotnými strukturami v organizmu; přesahuje nekonečně každou-aktuální reakci. Paralelizovat jevy fyziologické s psychickými značí rekonstruovat smysl věty z hlásek. Konečně mechanická evoluce či teleologie předem daného cíle nemůže proniknouti k nekonečnosti všudy přítomného impulzu, který nese v sobě přírodní výtvory téměř jako proměnlivé symboly celku. Nakonec pak nám odhaluje v analýze pojmů nepořádku a nicoty, nebytí vlastní klíč bergsonizmu. Eksistence je pro Bergsona právě tak nutná jako pro Spinozu, jenže ji nepojímá jako věčnou substanci, která v sobě jest a sebou se chápe, nýbrž dynamicky, jako jednotu všudypřítomného elánu, který nemá jiného zákona mimo uskutečňování vlastního bohatství, přes překážky, které se mu spontáně kladou do cesty. »Svoboda je pouze ústřední osud našeho já, které je vězněm vlastního bohatství.« Ovšem právě v překážkách svobodné kreace je nejtěžší problém, který filozofie může jen vyznačiti, ale který nerozřeší; duch musí překonávati překážky vnější i, což je hlavní – vnitřní; v každém okamžiku mu hrozí smrt, právě v okamžení, kdy triumfuje svobodným skutkem. Jako by eksistence byla zatížena na věky neodvratným prvotním hříchem, jako by všechno pozitivní, co tvoří náplň světa, vyžadovalo výkup stagnací, zploštěním, nevědomím, eksterioritou. Tak bergsonizm, který počíná problémem, na který intuitivní filozofie postačuje, ústí v problém, kde každá filozofie umlká a kde umlkají všechny hlasy lidské, neboř »cokoli sahá za filozofii, nás přesahuje«. Jankétévitch vyzvědá tak poslední disharmonii, která v bergsonizmu neumlká ani tenkrát, pokouší-li se překlenouťi protiklad ducha a hmoty, čisté percepce a paměti, organizmu a mechanizmu. Duch absorbuje protiklady, aby je v sobě znovu našel ve formě neutuchajícího sváru tendencí. Tím však auktor zdůrazňuje v bergsonizmu prvek, který by se dal nazvat etickým, pakliže etiku máme za nauku o autarkii vnitřní bytosti. Poslední slovo bergsonizmu je sebepřekonávání, pronikání ducha ke svým nekonečným potencím; neboř duch je větší nežli univerzum, v tom by se shodli tak protichůdní myslitelé jako Bergson a Brunschwicg, jako nekompromisní idealisté vůbec. Bergsonizmus tak znamená opětovné dobytí pozic absolutního idealizmu, tentokrát nekonečně pružnějšího než idealistické systémy německé, ale vládne v něm totéž ethos a ovládá jej týž spirituální motiv. Bergsonizm je přiznané mysticizm. Základní pocit nekonečného bohatství a ucelenosti zážitku, z něhož Jankélévitch vychází k bergsonizmu, je již mystický. Vzpomeňme popisů, které Delacroix věnuje v knize »La réligion et la foi« stavům mystickým (zejm. str. 259, 260 atd.); mluví zde o mystikově hledání neurčitého a přece plného, o eksaltaci citu v sobě samém, až se ztrácí jeho kvalita vlastní, o stálém pozadí konfusních a difusních citů, v němž se každá nálada ztrácí, jakmile se místo jednání obracíme k sobě parným, jakmile se nad sebou zasníváme. »Obscurité et pourtant révélation, donc révélation mystérieuse«, mohlo by se říci o bergsonizmu jako o každém mysticizmu, jenže smysl, který dává bergsonizm tomuto slovu, je nový, obohacený celým specifickým názorem životním; ale právě tak, jako každá mystika, hasí žízeň, jen aby ještě více vzněcoval, aby v tušení ukázal nekonečně větší pole nežli ve světě uskutečněných forem. A právě tak, jako je tomu u některých mystiků, učí nás B. viděti svůj život sub specie boje absolutních sil, absolutních tendencí; nikoli tedy antropomorficky, nýbrž pozvednutím do čisté oblasti spirituální, absolutní, z níž chce právě vymýtit to, co je relativní k naší specifické, lidské formě bytí. Výklad Bergsona, jak jej podal J., je v rozporu s těmi, jež byly podány u nás. Tak na př. byl učiněn pokus pojmouti Bergsona realisticky, jako obnovitele názoru prostého rozumu. Bergsonův filozofický problém prý vyplynul z analyzy percepce, jejího obsahu a dosahu. Bergson jaksi »nahmatává« ducha na hmotě (J. Beneš, ČM 1930, s. 13). Tomuto pojímání lze přiřknout! pouze částečné oprávnění. Neboř i kdyby tomu tak bylo, musíme aspoň míti určitou vědomost o tom, co je hmota nebo – a to je právě případ Bergsonův – co je duch, přistupujeme-li k naznačenému problému. Podobně nelze úplně souhlasiti s výkladem a kritikou, podanou ve Filozofii posledních let před válkou. Podle prof. Krejčího nemá Bergson originality; je francouzský Schopenhauer. Jankélévitch vztahy nauk bergsonských k Schopenhauerovi velmi podrobně sleduje, vyzvědá shody až překvapující, zvláště v pojímání života a jeho »účelnosti bez cíle«. Ale Bergson došel svých názorů jinými cestami, než Schopenhauer, a v celkovém názoru obou je nuance, kterou bychom asi nejlépe vystihli slovy G. Simmela: »In der Richtung der konkreten Erfüllung dieser Idee vom Leben lietgn zweifellos Schopenhauers Wille zum Leben u. Nietzsches Wille zur Macht; wobei Schopenhauer mehr die grenzenfreie Kontinuität, Nietzsche mehr die Individualität in ihrer Formumschriebenheit als das Entscheidende fühlt. Dass dies Entscheidende, das Leben ausmachende, eben die absolute Einheit von beiden ist, ist ihnen vielleicht deshalb entgangen, weil sie die S’elbsttranszendenz des Lebens einseitig als willensmässig fassen.« Po tom, co vyložil Jankélévitch, nemůže být pochyby, že to byl Bergson, který prvně vyplnil program zde rýsovaný Simmelem. Auktor je sotva spravedliv k nauce Losského, o níž se několikrát zmiňuje, traktuje-li ji jako nejasnou metafyziku. Má k tomu s bergsonského stanoviska, jež přiznané mystériem počíná a končí, ztěžka právo. Patočka.",0
81,83,Die tschechische Philosophie seit 1918,1932,"DIE TSCHECHISCHE PHILOSOPHIE SEIT 1918 Es geht in diesem Aufsatz nicht um eine erschöpfende Analyse alles dessen, was seit der Wiedererrichtung des tschechoslovakischen Staates auf dem Gebiet der Philosophie geleistet worden ist. Das Ziel ist bescheiden: es gilt zu zeigen, welche Tendenzen das philosophische Schaffen in dem gegebenen Zeitraum beherrschen und wie die sich in den einzelnen Persönlichkeiten verkörpern. Vor allem werden jene Denker in den Vordergrund gestellt, die erst in dieser Epoche ihrer Entwicklung auf den Höhepunkt geführt,, oder neue Richtungen eingeschlagen haben. Dabei kann, wie bei jeder derartigen Abgrenzung von Epochen nur eine Abkürzung gegeben werden. So steht ein grosser Teil der Produktion unter dem überwältigenden Eindruck Masaryks, dessen philosophisches Schaffen in seinen Hauptphasen der Vorkriegszeit angehört. Er war es, der den Positivismus in das tschechische Denken eingeführt und ihm zugleich einen Mangel an erkenntnistheoretischer Grundlegung zum Vorwurf gemacht hat, womit er zugleich den Fragestellungen der neuesten tschechischen Philosophie den Weg vorgezeichnet hatte. Denn gerade durch die Krise des Positivismus, den man als die nationale tschechische Philosophie bezeichnet hatte, und durch das Suchen nach neuen Richtungslinien ist die Epoche der philosophischen Bemühungen seit 1918 gekennzeichnet. Wie Em. Rádl noch 1926 festgestellt hat, war der von Prof. František Krejčí (geb. 1858) vertretene Positivismus bis unlängst die einflussreichste Philosophie. ""Krejčí ist der erste tschechische Philosoph, der sich hinter ein gegebenes philosophisches System gestellt und es sein ganzes Leben lang verteidigt hat"" (Rádl in ČM1, 1928). Krejčí ist der eigentliche Urheber der tschechischen wissenschaftlichen Psychologie; unter seinem Einfluss wurden die philosophischen Fragen lange Zeit psychologisch behandelt. Krejčí hat den Versuch eines Systems der Psychologie und des Psychologismus auf evolutionistischer Grundlage geliefert. Nachdrücklich tritt das in die Erscheinung in seinem Hauptwerk in dem behandelten Zeitraum, in seiner ""Positiven Ethik als Sittenlehre auf natürlicher Grundlage"" (Prag, 1922). Die sittliche Verpflichtung wird darin psychologisch und evolutionistisch gedeutet, die Begriffe der absoluten Verpflichtung und Freiheit werden folgerichtig nicht anerkannt. Sittlichkeit ist das richtig begriffene eigene Interesse, das Bewusstsein der Bedingungen eines zufriedenen Lebens. Eine spezifisch ethische Komponente im Gefüge der menschlichen Persönlichkeit gibt es nicht. Die ethische Norm besagt, dass das Individuum der eigenen Überzeugung gemäss handeln solle. Die Norm ist aber nichts anderes als eine imperative Äusserung des Gesetzes, nach dem der nach Glückseligketit strebende Mensch wirklich handelt. Es gibt keine Tugend ausser der Pflicht, und diese lässt sich auf das Gefühl der Verpflichtung zurückführen, das eine Begleitung des Bewusstseins von den Folgen der Handlungen darstellt. Diese sehr einfachen, typisch positivistischen Prinzipien, vertritt im wesentlichen auch M. Schick in seinen ""Fragen der Ethik"". Neben diesem Werk hat Krejčí den sechsten und letzten Teil seiner ""Psychologie"" (Prag 1928) veröffentlicht, in dem er seine Auffassung des Psychischen als einer bewussten Reaktion des Organismus, einer Dreidimensionalität des seelischen Geschehens u. a. gegen die psychologischen Prinzipien der neueren Systeme verteidigt. Eine polemisch gerichtete Diskussion ist zum grössten Teil auch die Schrift ""Die Philosophie der letzten Vorkriegsjahre"" (2. Aufl., Prag 1930), in der Krejčí seinen evolutionistischen Positivismus gegen die idealistischen Richtungen von James und Bergson bis Husserl und Driesch verteidigt. Allenthalben tritt Krejšís zähes Streben zutage, seinen Standpunkt, der doch nicht ganz von der Metaphysik frei ist, philosophisch zu begründen. Er wird bis in die letzte Zeit hinein nicht müde, seine Haltung gegenüber den gleichzeitigen einheimischen und ausländischen philosophischen Erscheinungen in der schon genannten, von ihm vor 27 Jahren mitgegründeten Zeitschrift ""Česká Mysl"" darzulegen. (Vgl. den Aufsatz ""Parallelistische Phänomenologie"", 1931). Dennoch ist klar zu erkennen, dass ein Positivismus dieser Prägung nicht mehr genügt. Wohl kein einziger der jüngeren Philosophen hat das Bedürfnis, auf der Grundsätzen, besonders an dem psychophysischen Parallelismus fest, aber beide ergänzen diese Grundsätze durch Methoden, die von anderwärts her übernommen sind. Die ""Positive Ethik"" hat in den Kreisen der Fachphilosophen keinen Eindruck eines Erfolges gemacht. (Vgl. die Urteile von Vodseďálek in dem Artikel ""Hauptströmungen der zeitgenössischen tschechischen Philosophie in der ""Přítomnost"", 1927, und die Aufsätze von J. B. Kozák, F. Fajfr, Zd. Smetáček in der Krejčífestschrift, 1928 und N. Losskij in RF 1929.) Gleichzeitig mit Krejčís Buch ist Prof. In. A. Bláhas (geb. 1879) Werk ""Philosophie der Sittlichkeit"" (Brünn, 1922) erschienen. Auch sie ist im Grunde positivistisch, versucht aber einen weiteren Ausblick zu gewinnen. Gegenüber dem Psychologismus Krejčís weist sie auf das gesellschaftliche Bedingtsein des Sittlichen hin, gegenüber dem Naturalismus betont sie die geistige Aktivität, die ohne Unterlass neue und auch sittliche Werte schafft. Bláha ist bewandert in der französischen Philosophie und erinnert mit gewissen Zügen an Gedankengänge Brunschvicgs. Bláhas Standpunkt ist bei weitem nicht so bestimmt und streng, wie der Krejčís. Bei ihm wird die allgemeine Krise des Positivismus deutlich spürbar. Als Soziologe gründet Bláha seine Theorien auf den naturalistischen Monismus, der auch dem Positivismus Krejčís zugrundeliegt. Das gleiche gilt von Prof. J. Tvrdý (geb. 1877), der vornehmlich auf den Gebieten der Geschichte der Philosophie und der Erkenntnistheorie arbeitet. Weiter gehört dem Kreis der Positivisten Prof. J. Král (geb. 1882) an, ein gelehrter und methodisch vorgehender Historiker der Philosophie und Soziologe, der seine umfassende Tätigkeit insbesondere auf die Herbartische Soziologie, die Erforschung des Lebenswerkes des Gründers der tschechischen Pädagogik G. A. Lindners (1828 - ) und die Vergangenheit der tschechischen philosophischen Disziplinen überhaupt konzentriert hat. Die Krise des Positivismus erscheint zugleich als Krise des systematischen philosophischen Denkens. Die Form des philosophischen Systems hat an Geltung eingebüsst. An den Systemen wird die unzulängliche Vertiefung der einzelnen Fragen bemängelt. Die unwirksame Theorie wird mit der Rolle, die die Philosophie im Leben zu spielen hat, konfrontiert. Darin ist deutlich der Einfluss Masaryks zu erkennen und noch mehr die Art, wie seine nächsten Anhänger seine Lehren begriffen haben. Masaryks ""Weltrevolution"", die Synthese seiner Arbeit in Leben und Philosophie, ist als grossartiges und typisches Beispiel lebenhaltigen Denkens aufzufassen, das in einer Zeit neuer, grosser, sowohl sittlicher, als auch intellektueller Aufgaben dem allgemeinen Bedürfnis entspricht. Die Hauptvertreter dieser Richtung sind J. B. Kozák und Emanuel Rádl. Prof. J. B. Kozák (geb. 1888), ist von der Bibelkritik der liberalen Theologie als wissenschaftliche Metaphysik und die positive Wissenschaft versöhnt werden könnten, wobei er Motive des Pragmatismus, des Positivismus und der neuen deutschen Philosophie bearbeitet. So kommt es zu der schmerzlicher Spannung eines Kampfes zwischen der Metaphysik der tschechischen Positivisten, die bei Kozák namentlich in der Studie ""Ökonomisierung der Lebensfunktionen"" (Nové Athenaeum, 1921) durchschimmert und dem Theismus. Kozák zeigt, dass die Probleme der Wahrheit und der sittlichen Verpflichtung notwendig eine transzendental gerichtete Weltanschauung voraussetzen. Dort ist die Grenze des Wissens gezogen - der Szientismus, der die methodologischen Prinzipien und die Ergebnisse der Wissenschaft für die letzte metaphysische Wirklichkeit hält, ist unwahr (""Essay über Wissenschaft und Leben"", Prag 1924). Über die transzendentale Gesetzlichkeit im Bereich des Sittlichen wissen wir freilich, dass sie uns persönlich Pflichten auferlegt. Ist dadurch der Theimus auch nicht begründet, so verliert dennoch die Zuversicht dem Leben gegenüber, von der jener unabtrennbar ist, durchaus nicht ihre Berechtigung. (""Der heutige Stand der Ethik"", Prag, 1930.) Offenbar ist Kozák vor allem an den sittlichen Fragen gelegen. Seine Vorträge erörtern die sittliche Erziehung, auch im vorschulpflichtigen Alter, die Eudaimonie, die sittlichen Aufgaben der Frau. (""Im Kampf um die geistigen Werte"", Prag 1930.) Die Bedeutung der Gestalt Christi im Leben der Gegenwart behandelt eine besondere Schrift ""Jesus in Glauben und Skepsis"" (Prag 1930). Neben Masaryk hat Prof. Em. Rádl (geb. 1873) den stärksten Einfluss auf Kozák ausgeübt. Der nachdrückliche und bewusste Widerspruch gegen den Positivismus ist bei Rádl geradezu Mittelpunkt neuer Impulse in Denken und Leben geworden. Seit seinen ersten biologischen und philosophischen Arbeiten hat sich Rádl zum Vitalismus bekannt. Die letzten Kapitel seines bekannten Werkes ""Geschichte der biologischen Theorien"" (Leipzig 1909), weisen den Verfall des Darwinismus auf und stellen sich mit offenkundiger Sympathie auf die Seite der Lehren Drieschs, die darauf ausgingen, die Biologie als selbständige Wissenschaft zu begründen. Sogar das Erkennen hat Rádl damals biologisch aufgefasst: eine bestimmte Wissenschaft ist ebenso persönliche Eigenschaft des Menschen wie sein Gesicht oder der Bau des Knochengerüstes. Für die Wahrheit ist entscheidend, dass sie der echte Ausdruck tiefster persönlicher Überzeugung ist, in der uns nichts beirrt, so dass unsere Wissenschaft und mit ihr unsere Wahrheit Ausdruck der a priori gegebenen Anlage ist, die ihre Lebenserfahrung mit allen Traditionen nach ihrer Art formt. Man hat für diese Theorie, die von dem Überzeugtsein ausgeht, die Bezeichnung ""logischer Expressionismus"" geprägt, die für die ganze Erkenntnislehre Rádls eher zutrifft, als die Etikette eines ""intuitiven Realismus"", die ihm manchmal angeheftet worden ist. Man findet freilich besonders beim jungen Rádl intuitivistische Neigungen: die Bewunderung für Parazelsus, für den russischen Realismus, Betrachtungen über realistisches Erkennen als Verfliessen von Subjekt und Objekt (""Wissenschaft und philosophische Erwägungen"", Prag 1914). Daneben aber findet man eine von Rádl nie aufbgegebene Konzeprion der Wissenschaft: Grund der Wissenschaft , wichtiger als der logische Ausdruck, Begriff, Beweis, sind die Anschauung, das Ding. Die Wissenschaft handelt von Dingen, nicht von Begriffen. Die intuitivistischen Motive sind für Rádl keineswegs spezifisch. Das Erkennen als Kontemplation genügt ihm nicht. Die Wahrheit muss in der Welt wirken, sie ist für diese Welt bestimmt eben als Ausdruck der tiefsten Schicht des Menschlichen. Mit fast übertriebenem Nachdruck formuliert das Rádl in senem Buch ""Romantische Wissenschaft"" (Prag, 1918), in dem er ""mit dem Romantismus abrechnet"". Der deutsche Idealismus hatte Rádl von der Ferne angelockt, bei einem näheren Studium stiess er ihn ab. Nur bei Herder, Goethe und Schelling gand er die natürliche, biolobische Weltanschauung, deren Fährten er in seiner ""Geschichte der biologischen Theorien"" gefolgt war. Der deutsche Idealismus besonders Kants Rationalismus, erscheint ihm gewaltsam, unnatürlich, ""er teilt dei Welt in das Reich des Teufels und das Reich Gottes"", er verachtet diese Welt, der gegenüber alles erlaubt ist; er reisst Wissenschaft und Philosophie voneinander. ""Die deutschen Idealisten spüren nicht, dass die Wahrheit gleichzeitig richtig, sittlich und fromm ist"" und fliehen daher in die reine Theorie, entfernen sich vom Leben. Ihre Wissenschaft und ihr Leben stimmen nicht überein, ja, grundsätzliche Entfremdung der Wissenschaft vom Leben, die bei ihnen in der Theorie gefordert wird, kann zur Gefahr für das Leben werden, ist unverantwortlich, unmoralisch. Es ist das Wort gefallen: die Intelligenz muss in die Praxis eintreten! Die Wahrheit muss nicht nur erlebt, sondern auch verwirklicht werden. Idealismus ist der durch Taten bezeugte Glaube, dass die Wahrheit siegt; das Reich Gottes ist auch in dieser Welt. Der moderne Idealismus wird sich dem Positivismus, Pragmatismus, Utilitarismus, sogar dem Materialismus zuneigen (""Demokratie und Wissenschaft"", Prag 1919). Wissenschaft und Demokratie haben ein gleiches Grundprinzip: die Zuversicht zum Menschen und seiner Vernunft. Siet dieser Zeit wächst bei Rádl die Bedeutung der Vernunft und der Planmässigkeit der Methode, wie die Broschüre ""Über unsere jetzige Philosophie"" vom Jahre 1922 zeigt, in dem er seine Wandlung (unter dem Eindruck des Krieges, vornehmlich der russischen Ereignisse) rechtfertigt. Bis zum Kriege hatte Rádl der landläufigen, positivistischen Wissenschaft, darin in Übereinstimmung mit der allgemeinen Haltung der Zeit, einen Irrationalismus, Realismus, ja Mystizismus gegenübergestellt. Nun soll der Positivismus durch die Vernunft, nicht gegen sie, überwunden werden. Rádl gibt seine frühere Theorie nicht ganz auf, aber er vertieft sie und ist bemüht, ein neues Motiv hineinzutragen. Das programmatische Denken wird über das ""instinktive"" gestellt. In der Philosophie der Wissenschaft ist die Hauptsache nicht die natürliche Äusserung der individuellen Begabung, sondern die selbstbewusste Zucht und die methodische Ordnung der Arbeit. Aber der überrationale, individualistische Standpunkt ist nicht verlassen: die Wissenschaft ist nicht Selbstzweck, sie ist eine Angelegenheit lebender Menschen, die sie schaffen, intellektuell und moralisch für sie bürgen. Unter Wahrhaftigkeit verstand Rádl früher einen intimen Kontakt mit den Dingen; jetzt ist es nicht mehr blosser Kontakt, sondern wir gehorchen einer inneren Stimme, die uns heisst, die Vernunft zu benützen und ihr zu glauben. Die Vernunft benützen bedeutet dann nicht nur, sich dessen bewusst zu werden, was in der Natur vorgeht - so möchte der Positivismus gern die Intelligenz erklären, seinem Grundsatze getreu, alles, was existiert, als einfache eder zusammengesetzte Tatsächlichkeit aufzufassen. Vernünftig sein, bedeutet über die Natur, die Welt urteilen, also sich über die Natur erheben; das Denken ist praktisch, und wenn wir Prinzipien, die nicht existieren, aber gelten, benützen (wie Begriffe, Urteile, logische Grundsätze), so bekennen wir unsere Überzeugung, dass man die Wahrheit zur Geltung bringen muss: die Wahrheit soll gelten. Logik und Ethik bedeuten in der Hierarchie der Wirklichkeiten (das Anorganische, das Reich der natürlichen Zwecke, das Seelenleben, das Geistige), etwas vollständig Neues, ""sie kommen aus anderen Welten, als diejenigen sind, wo lediglich die Physik und Chemie gelten"" (""Moderne Wissenschaft"", Prag 1926). Das eben genannte Buch zeigt, dass Rádl neue, höhere Probleme in Angriff nimmt, als bisher. Sein Interesse konzentriert sich nun auf das Problem der Religion. Früher hatte sich Rádl um die Lösung der Frage bemüht, wie die moderne, allen abstrakte Wissenschaft zu reformieren sei. Nun fragt er, was dem modernen Leben überhaupt fehle. Dem modernen Menschen ist die Aussenwelt, die Natur, zur ersten und letzten Tatsache geworden. Diese einseitige Orientierung hindert uns daran, das wichtigste und höchste Faktum unseres urteilenden Gewissens seiner wirklichen Bedeutung gemäss zu würdigen. Über dem wirklichen Universum erhebt sich die geistige Welt, in deren Bereich auch die Wahrheitsnormen fallen. Die Aufgabe der Christen im heutigen Leben ist, zu bekunden, dass das Geistige seine Bedeutung nicht verloren hat, ""dass in ihm das eigentliche Schicksal des Menschen entschieden wird."" Rádl unternimmt die wenig populäre Arbeit, der Öffentlichkeit zu zeigen, was das relitiöse Leben in diesem Sinne bedeutet, wie es sich mit einem ""gesunden Objektivismus"" verträgt, wie es tätig bleibt - obwohl und eben deshalb, weil ihm diese Welt nicht die letzte Wirklichkeit bedeutet. Die Schrigt ""Religion und Politik"", (Prag 1921), ist der erste Schritt auf diesem Wege. Kein reliriöser Dilettantismus, keine Sentimentalität, keine Rückkehr zum Katholozismus, sondern Gewissen und Wahrheit. Er will eine vernünftige, praktische Religion, obwohl er die Tradition nicht nur als organisatorische, sondern auch als sittlich-religiöse Macht hoch bewertet. Rádl stösst dadurch später auf die schwierigsten, verwickeltsten Fragen (Wissen - Glauben, Philosophie - Theologie, Religion - Offenbarung - Dogma - Kirche usw.), deren Lösung er noch nicht gegeben hat. Auch die Kritik des östlichen Mystizismus und Quietismus in der Schrift ""Osten und Westen"", (Prag 1925) soll das christliche Selbstbewusstsein heben. Das Christentum wird hier als die einzige moralische, personalistische, tätige Religion und als die wahre Grundlage der westlichen Zivilisation dargestellt. Die kritische Tätigkeit, welche er von seinem Standpunkte aus entwickelt, ist überhaupt sehr bedeutsam. In Masaryk erblickt Rádl das Muster eines Philosophen, der sich mit lebendigen Fragen befasst und kritisch ins Leben eingreift. Von ihm hat er auch manche Argumente gegen den Positivismus übernommen (z. B. der Positivismus will die Tatsachen nur passiv betrachten, er beurteilt sie nicht). Ausser Masaryk sind es besonders Driesch und der Neukantianismus, die Rádl beeinglusst haben. Im Religiösen hat er von Prof. I. L. Hromádka (geb. 1889), dem protestantischen Theologen, welcher in der ganzen Religion nichts anderes sieht, als Aberglauben und Unaufrichtigkeit, ist vom geistigen Gesichtspunkte aus sehr hoch einzuschätzen. Er ist aber sicher zu weit gegangen, als er zu beweisen unternahm, dass die Theologie der mythischen Denkart ferner liege als alle Wissenschaften mit der Philosophie an der Spitze (""Masaryk"", Prag 1930); diese These hat auch den heftigsten Widerstand hervorgerufen (Smetáček, Kozák, Rádl, Hromádka, Prag 1931, 61 ff.). Obwohl Rádl kein streng systematischer Philosoph ist, obwohl er vielleicht die wichtigsten seiner Motive in ein gewisses Halbdunkel gehüllt hat2, muss man zugeben, dass mit ihm die Reaktion gegen den Positivismus ihren Gipfel erreicht hat. Er baut keine Metaphysik der Erkenntnis auf, weil ihm die Überzeugung von der absoluten Wahrhait genügt, weil er auf das Leben wirken, nicht die gedanklichen Konstruktionen vermehren will. Keiner von den übrigen tschechischen Philosophen, die den Positivismus bekämpfen hat eine so lebendige und originelle Problematik entwickelt. Sie nehmen von den abstrakten Problemen, von anderen philosophischen Autoren ihren Ausgang, sie übertragen die ganze Mannigfaltigkeit der ausländischen Tendenzen, soweit sie imstande sind, sie zu verfolgen und Anteil daran zu nehmen. Dem ursprünglichen Intuitivismus Rádls nähert sich mit einigen Zügen Prof. Vladimir Hoppe (1882-1931), dessen Interesse aber, mit Rádls Teilnahme an Wissenschaft und Leben verglichen, mehr metaphysisch, theoretisch, einseitig ist. Auch nach Hoppe stehen wir vermittels unseres tieferen Wesens, des überindividuellen Gebietes unserer Seele, mit dem Urgrunde alles Seienden im Zusammenhang. Es verhält sich aber so, weil ""der Gegenstand der Erkenntnis, vom metaphysischen Standpunkte aus betrachtet, nichts anderes ist, als das Subjekt selbst in erstarrter Form"" (""Grundlagen der Geistesphilosophie"", Prag 1922, 12). Sein Intuitivismus ist idealistisch, seine Metaphysik der Erkenntnis gründet er auf den Begriff des schöpferischen Subjektes, welcher zum grössten Teil ausserhalb der bewussten Sphäre liegt, mit dem aber das Bewusstsein trotzdem verschmelzen kann, indem es die ""kopernikanische Wendung"" vollbringt, d. h. indem es von der Mannigfaltigkeit des subjektiven, besonders gefühlsmässigen Erlebens, seinen Ausgang nimmt und die Verführung ablehnt, den Geist und die Natur vom Standpunkte der quantitativen, identifizierenden Naturwissenschaft, die alles rein Qualitative aus dem Weltbilde ausscheiden möchte, aufzufassen und zu erklären. (Hoppe wurde vielfach von der zeitgenössischen; sogenannten Kritik der Wissenschaft angeregt, insbesondere hat E. Mayersons Kausalismus auf ihn einen starken Einfluss ausgeübt). Die Welt der Vernunft und der Wissenschaft bedeutet einen toten, nivellisierenden Aspekt der lebendigen, fliessenden Wirklichkeit, sie stellt nur ""ihre hohlen Schalen und Bestecke"" dar; erst die irrationalen Akte der Intuition und der Kontemplation ermöglichen uns, jener vorübergehend, dieser methodisch und definitiv, den Plan der Sinnlichkeit zu überschreiten; die Verstandesbegriffe sind ja überhaupt nur ""ursprüngliche erblasste, erloschene Gefühle"" und sind somit durch ursptüngliche Intuitionen gerechtfertigt (""Einführung in die intuitive und kontemplative Philosophie""). Im Akte der Intuition erfassen wir das Individuelle eines Wirklichen, sein tiefstes Wesen; in der Kontemplation streifen wir alles Sinnliche ab und werden zu Gliedern einer gestigen Weltordnung. Hoppe hat diesen Standpunkt in zwei umfassenden Werden zu entwickeln und zu begründen versucht: ""Natürliche und geistige Grundlagen der Welt und des Lebens"", (Prag 1925), u. ""Einführung in die intuitive und kontemplative Philosophie"", (1928). In dem ersten wird das ""transzendentale Gebiet der Persönlichkeit"", die Quelle des Seinsollenden, in dem alles Seiende ursprünglich steckt, untersucht und an der Hand eines reichen Materials von Belegen der mystische Weg der Reinigung, Erleuchtung und Verschmelzung, auf dem man die dauernde Vereinigung mit jenem absoluten Gebiete erlangt, beschrieben. Im zweiten Werke unternimmt Hoppe eine erkenntnistheoretischmetaphysische Grundlegung und Verteidigung seiner Ansichten denen gegenüber, die mit anderen Mitteln das gleiche Zeil, nämlich die Versöhnung des Absoluten mit dem Relativen verfolgen. In beiden Arbeiten geht er von Kant aus, macht ihm aber seinen übertrie enen Rationalismus zum Vorwurf, der ihn gehindert hat zu erkennen, dass das Ich der transzendentalen Apperzeption den intuitiven und kontemplatioven Akten in seinem schöpferischen Wesen zugänglich ist. Das von Hoppe angestrebte System beruht im Ganzen auf einer psychologischen Basis, die logischen und zum grossen Teil auch die erkenntnistheoretischen Probleme werden zu rasch übergangen; es wirkt deshalb als ein sehr edles Bekenntnis eines Philosophen. Vielleicht war es nicht einmal Hoppes Ziel, ein genau durchgearbeitetes System der Metaphysik zu schaffen, sondern vielmehr dem Menschen eine Methode der Lebensführung zu geben, die imstande wäre, ihn aus der Gedeutungslosigkeit seiner naturhaften Existenz zu erheben. Welcher Kontrast besteht zwischen Rádl und Hoppe, obwohl sie beide übernatürliche Prinzipien anerkennen! Hoppe verliert sich darin, wogegen sie für Rádl zu Normen des planmässigen Handelns in dieser Welt werden. In den Arbeiten Rádls und Hoppes ist die Befreiung aus positivistischer Gebundenheit auch darin ersichtlich, dass sie die Geschichte der Philosophie nicht mehr als eine bunte Sammlung von Irrlehren auffassen, sondern oft auf ältere Problemstellungen zurückgreifen, die sie als nicht überwunden nachweisen. Aber es fehlt ihnen die feste, logische Armatur, die aus einzelnen Eingebungen ein ganzheitliches Gefüge entstehen lassen könnte. Zwar kann sich Rádl vielfach auf Drieschs Arbeiten stützen3, man weiss aber nicht immer genau, wo sich ihre Wege scheiden. Zu derselben Zeit hat sich um eine selbständige philosophische Überzeugung ein anders gearteter Denker bemüht, der Mathematiker K. Vorovka (1880-1929), welcher schon im J. 1917, von Poincaré angeregt, eine intuitionistische Grundlegung der Mathematik zu liefern unternommen hatte. Rádls Schriften setzen gewöhnlich eine Reihe lebendiger Gedanken über ein gewisses Thema auseinander; Vorovka bemüht sich dagegen um den strengen, logisch-systematischen Zusammenhang4; er möchte in seiner Schrift ""Skepsis und Gnosis (Prag 1921) den Positivismus logisch überwinden, obwohl er die Notwendigkeit der Glaubenstat anerkennt. Diesen Mut zum Glauben, der allein die Skepsis vollständig beseitigen kann, wird von Vorovka ""die Gnosis"" genannt. Man darf sagen, dass Vorovka der einzige unter den tschechischen Philosophen dieses Zeitraumes war, in welchem vor allem das logische Gewissen lebendig war. Sein Programm war vom Problem der Gewissheit und Wahrheit ausgefüllt. Rádl z. B. hat nicht die Notwendigkeit empfunden, die Skepsis zu bekämpfen: es hat ihm nie an Prinzipien gemangelt, denen er ein kritisches Vertrauen schenken konnte. Bei Vorovka handelt es sich aber um die absolute Gewissheit, er bedient sich fortgehend der skeptischen Methode, um seine Voraussetzungen zu prüfen und jeden Zweifel zu beheben. Ich glaube, dass bei Vorovka, wenn wir von der rhetorischen Form einiger seiner Schriften abstrahieren, viel mehr philosophisch Wertvolles übrig bleibt, als manche zuzugeben geneit sind. Der rhetorische Ballast war ihm im Grunde fremd; er zollte damit der erregten Stimmung der Zeit, sowie der Begeisterung für die Mystik Březinas seinen Tribut. Vorovka philosophiert nicht nur, um sich von dieser Welt zu erlösen, sondern er löst die Aufgabe, dem Menschen den Zutritt zur Wahrheit sicherzustellen. Wenn er den Boden der Metaphysik betritt, so geschieht es also aus ganz anderen Gründen als bei Rádl oder bei Hoppe; er glaubt nämlich, dass ein Reich der reinen Essenzen angenommen werden muss, wenn man die Eigenart der logischen und mathematischen Erkenntnisse begreifen und diese über alle Zweifel erheben will. Zweitens will er aber den Sinn des Lebens begreifen und findet ihn in der Schönheit, welche die Werke der unaufhörlich schöpferischen und freien Weltprinzipien durchstrahlt. Vorovkas Metaphysik ist dem Neuplatonismus und Gnostizismus verwandt. Die Welt der Essenzen steht, als unerschöpfliches Reservoir der Formen, über der Existenz, die ihr ""entspringt"" und restlos psychischer Natur ist - der persönliche Gott, die Monaden und das ""psychische Feld"", das alle Erzeugnisse der lebendigen Wesen in sich aufnimmt und ihre Wechselwirkungen ermöglicht. Das psychische Feld ist das Bewusstsein Gottes. In diesem Punkte weicht Vorovka von Leibniz, dessen Weltanschauung er am nächsten steht, ab; übrigens hat er niemals abgelassen, Leibniz immer wachsende Bedeutung für die Gegenwart hervorzuheben und in seiner Schrift ""Kants Philosophie in ihren Beziehungen zu den exakten Wissenschaften"" (Prag 1924), schätzt er Leibniz höher als Kant. Die Schrift zeugt übrigens davon, dass Vorovka alle Seiten seiner Metaphysik nicht gleichermassen befriedigt haben; vom Panpsychismus wird hier überhaupt nicht gesprochen, aber die Lehre vom logischen Universum wird oft erwähnt. Endlich in der Schrift ""Die Amerikanische Philosophie"", (Prag 1928), klingt wieder stark die skeptische Saite; es wird von einer wissenschaftlichen Philosophie gesprochen, deren Resultate lediglich negativ sind (z. B. die Ablehnung des Naturalismus). Man kann nicht sagen, dass Vorovka alle seine philosophischen Pläne wenigstens vorgezeichnet hat; jedenfalls kann seine Metaphysik als eine Andeutung aufgefasstwerden, denn um wirklich ausgeführt zu werden, müsste sie auf eine breite logische und erkenntnistheoretische Grundlage gestellt werden: eine Aufgabe, zu welcher er sich nicht entschlossen hat und die trotzdem allein vermöchte, dem ganzen Bekenntnis objektiven Wert zu verleihen. Der reine Logizismus, besonders in der Fassung Russells, war ihm unannehmbar, er suchte in der von Leibniz angedeutete Richtung Platon mit Bergson zu versöhnen, kam aber nicht weit über die Formulierung des Problems hinaus. Hoppe und Vorovka unterschieden sich von der tschechischen positivistischen und realistischen Tradition auch durch ihren Akademismus, ihr Fernbleiben vom öffentlichen Leben und ihre im grossen und ganzen konservative politische Haltung. Das hatte auch zur Folge, dass ihre Lehren wenig Beachtung fanden. Gewisse Anregungen hatten beide von dem führenden Physiologen Prof. F. Mareš (geb. 1857) empfangen, der bei Kant Zuflucht suchte um gewissen Fogerungen aus einer mechanistischen Weltanschauung auszuweichen. Ein Angehöriger der älteren Generation, unternahm er auch nach dem Kriege eine Reihe von philosophischen Exkursen, die nicht immer geglückt sind (""Wahrheit im Gefühl"", ""Die Wahrheit über die Wirklichkeit"", 1918). Insbesondere bekämpfte er mit Eifer Krejčís ""Psychologie ohne Seele"", und es ist sicher seinem Einfluss zuzuschreiben, wenn der Positivismus oft als mechanistische Psychologie angesehen wurde. Es gibt noch anderescharfe Kritiker des Positivismus, von denen manche aber bis jetzt nicht dazu gelangt sind, einen persönlichen positiven Ausdruck für ihre Anschauungen zu finden. Zu ihnen gehört etwa F. Pelikán (geb. 1885), der gemeinsam mit F. Žakavec Bergsons ""Évolution créatrice"" übersetzt und ihr eine einleitende Studie beigegeben hat, wie er denn überhaupt als guter Kenner der französischen Philosophie gilt, der sich aber zugleich an Fichte und am Pragmatismus (bes. James und Schiller) inspiriert hat. Im Sinne des Pragmatismus hat er eine sehr knappe Übersicht der formalen Logik geschrieben. Vornehmlich aber betreibt er historische Studien, wozu auch seine umfangrechste Arbeit ""Der Fiktionalismus in der modernen Philosophie"", insbesondere bei Hume und Kant (1928) gehört, worin er zu beweisen sucht, dass der moderne Skeptizismus seinen Ursprung in der Nichtbeachtung der emotionalen und affektiven Grundlage der menschlichen Persönlichkeit habe. So wendet sich auch Pelikán dem Irrationalismus zu, mit dem im tschechischen Milieu in der Regel die Abkehr vom Positivismus ihren Anfang nimmt. Der gleichen Reihe von Denkern schliesst sich auch J. L. Fischer (geb. 1894) an, der seinen ursprünglischen Pragmatismus, an dem ihn vor allem die Lehre von der Plastizität und Formbarkeit der Wirklichkeit angezogen hatte, aufgibt, um zu einem ""System der konstruktiven Philosophie"" überzugehen. Den ersten Teil hat er im Jahre 1931 unter dem Titel ""Grundlagen der Erkenntnis"" herausgegeben. Das Programm dieser Philosophie ist in der Broschüre ""Über die Zukunft der europäischen Kultur"" (1929) skizziert. Der Mechanismus, der seit dem 17. Jahrhundert den Bereich unseres kulturellen Umkreises beherrscht hatte, wird jetzt durch einen Soziologismus ersetzt. Das geschieht mit Hilfe einer ""ebenso einfachen, wie evidenten Überlegung"", nämlich ""sofern unsere begrenzten Erkenntnismittel nur noch ausreichen, um winzige Bruchstücke des mannigfaltigen Reichtums der Wirklichkeit zu fassen, werden wir diesem Reichtum der Formen und dieser Verwobenheit der Beziehungen viel eher gerecht, wenn wir sie mittels der höchsten uns noch zugänglichen und dabei nächsten Erscheinungen vorgehen"" - wir erhalten so anstatt eines Mechanismus eine vermenschlichte Welt. Fischers Standpunkt ist dabei wiederum metaphysisch und involviert ein Bekenntnis: ""so bin ich dagegen überzeugt, dass das Ganze der Wirklichkeit zu jeder Zeit unfertig und unvollkommen ist und immer nach neuen Sinngebungen und Sinnverwirklichungen trachtet."" Die ""schöpferische Wirklichkeit"" soll auch hier ein Universalmittel gegen den Positivismus sein, wobei aber die Überzeugung von ihr hypothetisch bleibt. Was Fischer überdies in seinen ""Grundlagen der Erkenntnis"" gibt, ist kein Fortschritt. Es ist Psychologie, aber keine Erkenntnistheorie und dazu noch eine Psychologie, die mit Hilfe von unzureichend klaren Begriffen konstruiert ist. Der Begriff Intention wird z. B. auf eine seltsame Weise gefasst, und es bleibt zuletzt unverständlich, wie Fischer vom Subjektivismus zu einem kritischen Realismus gelangt. Wir haben hier wiederum eine erkenntnistheoretische ""Überzeugung"" vor uns. Bleibt die Formulierung der Arbeiten Pelikáns und Fischers im grossen und ganzen im Bereich des Fachgemässen, so begegnen wir in T. Trnka (geb. 1890) und L. Klíma philosophischen Geistern, die ihr dichterisch gestimmtes Erleben in ausgesprochen literarischen Formen, in Essays und Aphorismen gestalten. Trnka steht besonders in seinem umfangreichsten Buch ""Der Mensch und sein Werk"" (1926) unter dem Einfluss des Dichters Otokar Březina (1868-1929) und seiner dithyrambischen Mystik mit ihrem Glauben an den schöpferischen Menschen, den geheimen Sinn des Daseins und die erlöserische Funktion des lebenentsprossenen Werkes. Auch Trnka ist vom Irrationalismus, von der pragmatischen Negation des Dualismus von Subjekt und Objekt ausgegangen, hat seine Gedankendänge durch Bergson befruchten lassen, der ihm die Antithese Zeit und Raum als Thema stellte und ist schliesslich zur differentiellen Psychologie und Charakterologie gelangt. Nimmt man seine Beschäftigung mit Kulturpsychologie und personalistischer Philosophie hinzu, so kommt eine bunte Erudition zusammen, der sich Trnka jedoch nicht immer kritisch zu bedienen weiss, wenn er etwa in Kant einen unvollkommenen Anlauf zum Pragmatismus sieht oder behauptet, dass bei Dilthey der Weltanschauungstypus - physiologisch gegeben sei. N. Losskij hat ihn denn auch in seinem Artikel ""Zehn Jahre tschechischer Philosophie"" (RF. 1929) als ""Denker von aussergewöhnlicher Beweglichkeit des Denkens"" gekennzeichnet. Bedeutet für Rádl Philosophie eine wissenschaftliche Methode der Behandlung allgemeiner Fragen, für Vorovka systematische Gnosis, für Hoppe die Deutung des Sinnes der Welt und des Lebens, zu der man durch theoretische aber auch praktische Vorbereitung gelangt, so ist sie für Trnka ""spontan formulierte Lebensweisheit"". Er kennt in diesem Sinne keine fachgemäss konzipierten Fragen, er stellt keine Untersuchungen über Philosophie als Lebensberuf oder sittliche Aufgabe an, sondern begnügt sich mit geistreichen Betrachtungen über Tatsachen und Gedanken. Versucht er sich an Problemen der Erkenntnistheorie, so berührt er nur selten konkrete Probleme, dafür verbreitet er sich über allgemeine Merkmale der verschiedenen systeme, etwa des Fiktionalismus Vaihingers, des Pragmatismus, des Kantismus, des Bergsonismus (""Die moderne Philosophie in der Sackgasse"", 1929). Als typisches Beispielwäre etwa zu zitieren (""Wege der Philosophie und Wissenschaft"", 1919): ""An der Wiege des Problem stehen Staunen und Entsetsen. Das wissenschaftliche Problems stehen Staunen und Entsetzen. Das wissenschaftliche Problem und das Problem überhaupt entsteht in der Seele des Menschen unter dem Einfluss, der Berührung des Erstaunens und der Überraschung. Das Rätsel eines wissenschaftlichen Problems ist ein kreisender Wirbel... das Problem ist das Staunen über Gegensätze."" Über ein konkretes Problem wird dann aber nicht gesprochen, und es ist verständlich,dass die Mathematik bei solchen Voraussetzungen überhaupt keine Wissenschaft ist. ""Die Mathematik ist einzig und allein Methode und keine Wissenschaft. Wissenschaft bedeutet Zusammenfassung, Zusammenfassung von Problemen und Methode, hier aber handelt es sich um kein Problem, sondern einzig und allein um die Methode, den logischen Fortgang. Darum war auch die Mathematik in jener zeit (d. h. im 17. Jahrhundert) die ideale Wissenschaft, die Wissenschaft der Wissenschaften, obwohl sie überhaupt keine Wissenschaft, sondern nur die Verwirklichung der logischen Methode ist."" Wenn er über die Psychologie des schöpferischen Typus schreibt, so genügt es ihm, zum Beweis seiner These vom zweifachen, d. i. vom räumlichen und zeitlichen Typus die Dichotomien Schillers, Poincarés, James', Kretschmers usw. zu zitieren, ohne sich weiter damit zu mühen, zu beweisen, dass und wie sie sich decken. Zwar lockt ihn die Metaphysik, aber eher mit dem, was geheimnisvoll an namentlich im Hinblick auf den Sinn seines Handelns. Die Philosophie ist keine blosse positive Wissenschaft, es gibt in ihr Probleme, denen sie nicht ausweichen kann und die doch, um mit N. Hartmann zu reden, ""nur behandelt, nicht gelöst werden"". Aber es kommt darauf an, dass die Philosophie auf einem möglichst sicheren Grunde baut, dass sie mit genauen Begriffen und mit genauen Gedankengängen arbeitet. Sie muss trachten, über jeden ihrer Schritte Rechenschaft ablegen zu können und mit einem Minimum von Metaphysik auszukommen (nach Hartmann). Der Philosoph hat die Pflicht, aus seinen Rhesen alle Folgerungen zu ziehen, zu Ende zu denken, so weit als möglich systematisch zu konstruiren, um den Sinn seiner Behauptungen und Thesen in ein genaues und klares Licht zu stellen. Die Logik als Wissenschaft des präzisen Fortganges der Gedanken wird so zum Ausgangspunkt der Philosophie. Die tschechischen Antiposotivisten waren aber mit dieser Sachlage nicht einverstanden. Ihnen ging es um ein rein persönliches Verhältnis zu den Dingen und zur Welt, nach dem Vorgang des Dichters und überhaupt des Künstlers, um einen tiefen persönlichen Ausdruck, der das ganze eigene Wesen und darin vielleicht das Wesen der Welt erschliesst. Dieses Postulat ist auch dem jüngeren Rádl, Hoppe, Trnka, Klíma u. a. gemeinsam. Die Behutsamkeit, mit der sie vorgehen, ist freilich von Fall zu fall verschieden, aber alle streben vor allem danach, auszusagen, was der Grund ihrer Seele birgt und erblicken darin die richtige Methode. Es ist verständlich, dass der Positivismus unter diesen Bedingungen bei allen, die durch die Schule des wissenschaftlichen Denkens hindurchgegangen sind und alle übrigen geistigen Bedürfnisse der Sphäre der Träume und Zerstreuungen zuweisen, an Bedeutung gewinnt. Unter den jungen Philosophen gibt es eine starke Gruppe von Positivisten, die sich um die Zeitschrift ""Čin"" (Die Tat) schart. Ihr Positivismus deckt sich jedoch kaum mit dem älteren Positivismus Krejčís mit seinen Spinozischen Perspektiven. Es scheint, dass auch er im Stadium einer Färung begriffen ist. Auch hier aber handelt es sich eher um eine kräftige, wohlbegründete Überzeugung, als um die Anbahnung einer neuen Systematik. Es gibt jedoch Fälle, in denen eine philosophische Konfession, eine aus subjektiven Erlebnissen hervorgegangene Weltanschauung immerhin zumindest den Wert eines persönlichen Dokumentes, einer Aufzeichnung tiefgreifender Lebens- und Denkenserfahrung hat, die der Philosophie bestimmte Fragen zu stellen geeignet ist. Dies haben Nietzsche, Tolstoj, Dostojevskij u. a. getan. Auch in der russischen Philosophie der Gegenwart begegnen wir einem solchen reichen, unsystematischen Denken. (Vgl. Losskij ""Russkaja filosofija v XX veke"", Belgrad 1930), etwa bei Berdjajev, Bulgakov, ja auch Karsavin. Das Schaffen dieser lebendigen Denker ist dabei unverhältnismässig bedeutsamer als das Philosophieren der genannten tschechischen Denker. Das beruht in der Verschiedenheit der Bildung der Persöhlichkeit und der traditionellen Problematik. Den russischen Denkern verleiht der tiefe, innige und wahrhaftige Zusammenhang mit der religiösen und theologischen Basis oft Bedeutung, ein Zusammenhang, der geistige Schätze aus Jahrtausenden in spezifischer Weise in ihnen aufleben lässt. Von den tschechischen Denkern ist Rádl eigentlich der einzige, der offene Augen für die Vergangenheit und Zukunft hat, der ebenso tief im modernen Humanismus wie im christlichen Supranaturalismus verwurzelt ist. Kozák und Vorovka schliessen sich ihm wenigstens ihren Intentionen nach an. Die übrigen fliehen allzu oft in das eigene Selbst oder in diechterische Weiten, wohin die Stimmen des lebendigen Tages kaum noch dringen. Wenn z. B. Hoppe oder Trnka die exakten Wissenschaften mit ihrem Anspruch, eine in ihrer Art vollkommene Erkenntnis zu liefern, ablehnen, so tun sie das bestimmt nur, um sich ihrer ein für allemal zu entledigen und um die Unruhe zu vermeiden, die diese Wissenschaften dem modernen Metaphysiker immer bringen werden. Davon zeugt, dass es ihnen genügt, den Szientismus zu kritisieren und dass im positiven Aufbau ihrer Anschauungen die exakten Wissenschaften keine Rolle spielen, obwohl sie sich damit befasst haben (besonders Hoppe). Wie durchaus anders nimmt sich dies bei Nietzsche oder Bergson aus. Oder Hoppes Pläne einer Lösung der sozialen Frage mit Hilfe der kontemplativen Methode ohne jedwede konkrete Analyse der tatsälichen Verhältnisse, ohne ein bestimmtes Programm für die Struktur der Gesellschaft der Zukunft - der blosse Einfall eines Tagtraumes. Von einem religiösen Leben, aus dem Denker emporwachsen könnten, kann man schwerlich etwas Bestimmtes sagen. Von J. L. Hromádka ist schon die Rede gewesen. Ansonsten ist protestantische Religionsphilosophie nicht lebendig genug. F. Linharts (geb. 1882) ""Philosophie der Religion"" (1930) vermag mit ihrer psychologischen Fundamentierung den Bau des christlichen Supranaturalismus nicht zu tragen. Der tschechische Katholozismus ist in philosophischer Hinsicht blutlos. Der fruchtbarste philosophiesch Schriftsteller aus den Reihen der Katholiken J. Kratochvíl (geb. 1882), der Autor zahlreicher geschichtlicher Abrisse und Einführungen in die Philosophie, schreibt trocken und eklektisch. Der Essayist R. J. Malý (geb. 1889) hat versucht, Teilnahme für die Philosophie Malebranches zu wecken, aber ohne Erfolg. Einen schargen Kritiker gibt es freilich, den Dichter und Essaisten Jaroslav Durych (geb. 1886), der ohne Unterlass seinen absoluten Maßstab an die kleinen tscheichischen Verhältnisse anlegt und überhaupt die Hoffnung des tschechischen Katholizismus im Bereich geistigen Lebens ist. Alle genannten Philosophen sind durch ide gemeinsame Tendenz gekennzeichnet, den Positivismus in der Richtung auf einen Theismus oder zumindest einen Ethizismus zu überwinden (Trnka). Gott aber ist, sofern er nicht wie bei Klíma zu einem allmächtigen Ich reduziert wird, bei fast allen von ihnen allzu abstrakt aufgefasst, allzu sehr blosse Reminiszenz eines wahrhaften, erschütternden Gotterlebnisses, von dem das mittelalterliche Denken - auch das tschechische - erfüllt ist. Bergreiflicherweise ist die Lage der heutigen tschechischen Philosophie auch durch eine lange Reihe von Kontroversen und Polemiken gekennzeichnet, die zwischen Positivisten und Realisten und der Vertretern der sonstigen Richtungen stattgefunden haben und stattfinden. Gegen die positivistische ""Česká Mysl"" begann Pelikán zusammen mit Vorovka, Hoppe und anderen im Jahre 1920 die Zeitschrift ""Ruch Filosofický"" herauszugeben. Die Diskussion war durch Rádls Artikel in der ""Realistická Stráž"", 1921, begonnen worden, zwei Jahre später gab Rádl diese Artikel mit Ergänzungen in der schon erwähnten Broschüre ""Über unsere heutige Philosophie"" heraus, Vorovka, Trnka, E. Čapek, Pelikán haben damals geantwortet. Krejčí meldete sich mit einem ""Blick auf den gegenwärtigen Stand der Philosophie in Böhmen"" in den ""Verhandlungen der Königl. Böhmischen Gesellschaft der Wissenschaften"" zum Wort. Vorovka hat seine polemischen Artikel in einem Bande ""Polemos"" (1926) gesammelt. Auch Klíma hatte in den Kampf der Meinungen eingegriffen. Rádl hatte den Jüngeren ihre papierene Philosophie, ihre Entfernung vom konkreten Leben und seinen Problemen, sowie ihre Nichtbeachtung der einheimischen philosophischen Tradition zum Vorwurf gemacht. Am besten hatte sich Vorovka zu verteidigen verstanden. Es fiel ihm nicht schwer, in den Argumenten der Gegner Stellen nachzuweisen, die einen Mangel an hinreichender Information verrieten. Er bewies in dem Streit guten Willen, arglose und aufrichtige gesinnung. Zu einer entscheidenden Klärung haben alle diese Polemiken aber nicht geführt, wohl aber die Situation grell beleuchtet. Wer heute im tschechischen Milieu den Bereich der Philosophie betritt, findet schwer einen zuverlässigen Ausgangspunkt. Der Positivismus gefällt sich allzusehr in abstrakten Darlegungen (wie wenig Mannigfaltigkeit gibt z. B. Krejčís Psychologie, verglichen etwa mit Ribot). Im übrigen aber gewinnt man den Eindruck, dass es an einer gründlichen Durcharbeitung der zentralen Fragestellungen gebricht, so dass ein labiler Zustand herrscht, aus dem man nur mühselig zu einem Gleichgewicht zu gelangen sicht. Dabei ist Interesse für philosophische Themen forhanden, wie durch die Menge von Arbeiten auf dem Gebiete der Geschichte der Philosophie bewiesen wird, die im Lauf der letzten zehn Jahre erschienen sind. Auch sind in den letzen Jahren einige erkenntnistheoretische Arbeiten zu verzeichnen. Ausser den ""Wahrheitstheorien"" (1929) von Prof. Tvrdý ist insbesondere L. Riegers Untersuchung ""Das Problem der Wirklichkeitserkenntnis"" (1930) zu nennen, wo der kritische Realismus der Fries'schen Schule durch psychologische Argumente gestützt wird. In diesem Zusammenhang ist auch die Arbeit von L. Dratvová ""Der Begriff der Kausalität in der Physik"" (1931) zu stellen. Freilich gibt es eine Richtung der philosophischen Forschungsarbeit, die zur Zeit ausschliesslich von Juristen und Nationalökonomen geleistet wird. Da sie nächstens an dieser Stelle in einem besonderen Artikel von einem ihrer Repräsentanten, dem Brünner Professor J. Kallab behandelt werden soll, wird hier von einer Darstellung abgesehen. 1 Tschechische philosophische Zeitschriften: ČM = Česká Mysl (Der tschechische Gedanke), RF = Ruch Filosofický (Die philosophische Bewegung). 2 Welche grossen, ungelösten Probleme entspringen z. B. dem Verhältnis von Gelten und Sein! Wird nicht erst jetzt das erkenntnistheoretische Problem als das Problem des gültigen Urteils aufgerollt werden können? Wie wird es nun um die Wirklichkeit der Wissenschaften stehen? - Die Probleme des Verhältnisses von Philosophie und Theologie, des Wahrheitskriteriums des christlichen Dogmas, werden auch nicht überzeugend gelöst, wie Smetáček l. c. und ČM 1931, 143 f. zeigt. 3 Das verhältnismässig rege Interesse an Drieschs Philosophie bei den tschechischen Philosophen ist zweifellos dem einflusse Rádls zuzuschreiben. 4 Vgl. Lapšin, Der russische Gedanke, 1930, S. 88: ""er war ein wahrhaft ernster und strenger Denker"". Lapšin analysiert in diesem Artikel Vorovkas Philosophie sehr ausführlich und vergleicht sie mit den Lehren des russischen Philosophen Vl. Solov'ev, Lesevič u. a. --------------- ------------------------------------------------------------ --------------- ------------------------------------------------------------",0
82,84,Bericht über die tschechische Literatur zur gesamten Geschichte der Philosophie (von 1922 bis 1931),1932,,0
83,85,Mezinárodní filosofické konference thomistické,1932,"Mezinárodní filosofická konference tomistická (1932) Čeští tomisté, seskupení kolem Filosofické revue, kterou řídí olomoučtí dominikáni, uspořádali v Praze od 6. do 8. října propagační mezinárodní sjezd. Přednášeli tu téměř všichni domácí tomisté, s jejichž jmény se častěji setkáváme, a vedle nich i řada cizinců: jeden Němec, jeden Belgičan, jeden Francouz, dva Poláci a jeden Jihoslovan. Čechů přednášelo dost; jejich příspěvky byly však chatrné a [až] na nepatrné výjimky nefilosofické, jak dokumentuje následující referát. Zahájení bylo provázeno církevní pompou; posluchačstvo musilo vyslechnout řadu oficiálních proslovů, které svou neúměrností porušily program prvního dopoledne. Dr. Žmavc, takto horlivý straník Ostwaldova energetismu, měl za svou povinnost projevit tomistickému hnutí osobní sympatie; líbí se mu na tomismu induktivní metoda a slibuje si od něho pomoc při mravní krizi dnešního světa, který trpí nedostatkem vědecky zdůvodněného náboženství. Mluvil ovšem tak kulatě, že své stanovisko spíše zatemnil nežli definoval. První přednáškou ¦ pomineme-li výlev dr. Habáně o programu a účelu konferencí, kde se operovalo neurčitými pojmy ¦imanentního idealismu¦, ¦naturalismu¦ a ¦universální syntézy¦, takže jsme se podivili troufalosti autorova názoru o moderní filosofii při tak hluboké neznalosti věci ¦ byl výklad profesora pražské theologické fakulty dr. Beneše O stavu filosofie v české mentalitě a je-li možno přispěti jí metafyzikou sv. Tomáše. Tomistické výklady o filosofické situaci mívají shodné schéma: vyloží se stav problémů, ukáže se aporie a pak se dokazuje, že v Tomášových formulích je uspokojivé řešení. I v této přednášce byl jakýsi pokus zachytit takto situaci, bohužel o stavu české filosofie v ní nebylo ¦ kromě všeobecné věty, že není zvláštní české filosofie ¦ ani řeči. Autor se spokojil tím, že konstatoval vládu moderního subjektivismu v české filosofii a pak střílel obvyklými argumenty proti otci tohoto subjektivismu Descartovi. Rozbor Descarta nebyl pečlivý ani originální; byly tam i omyly, jako například, že pravda je Descartovi subjektivní nutností myšlení, jakýsi Denkzwang. Konečně stavět proti subjektivismu zdravý realismus je hodně neurčité, jak ostatně v diskusi zdůraznil R. P. Bocheński. Přednáška byla tak trochu vysvědčením české universitní tomistické filosofie. Český universitní profesor mluví o české filosofii, a dokáže citovat jako jediného českého filosofa ¦ G. Zábu, a i to jen mimochodem. Odpoledne jsme vyslechli jiného profesora bohoslovecké fakulty, dr. Matochu z Olomouce, na téma Ontologický řád jako základ vývoje osobnosti lidské; nekonečný, suchý referát o tom, jak se ontologie tomistická aplikuje na psychický život. Na způsobu, jak přednašeč obtížně sbíral myšlenky v jakousi jednotu, byla patrna neschopnost postavit si řádně problém. Prvním osvěžením kongresu byla přednáška R. P. E. Przywary z Mnichova o Tomášovi a základních duchovních motivech dneška. V německé filosofii vidí Przywara trojí charakteristický fakt: obrat k objektu, k společenství, k bytí. Inspirace tohoto hnutí je ve svých počátcích identická s inspirací tomistickou; ale přepětím jednotlivých motivů, není-li korektivu harmonizující tomistické stavby, míjí moderní filosofie své poslání a nedovede vyvésti ze subjektivistického labyrintu. Husserl se vrací k německému idealismu tím, že nerespektuje meze lidského vědomí, pro které postuluje názor esencí, Spann a zvláště Scheler zdůrazněním nadindividuálního směřují k pantheismu, Heidegger a Jaspers obratem k existenci dovršují nihilismus hříšného neusmířeného lidského bytí. Všude je zde tomismus spásným heslem; drží rovnováhu mezi absolutismem a subjektivismem, mezi kolektivismem a individuálním spiritualismem, a filosofii zakotvuje v ontologii spásy. Nutno uznat, že proti roku 1929, kdy Przywara vydal své Ringen der Gegenwart, změnila se filosofická situace v Německu silně na neprospěch tomismu; zklamání způsobil tu právě Husserl a existenciální filosofie, takže dnes je Przywarova kritika současné filosofie energičtější a odmítavější; též více theologická, ale vždy hluboká a plná postřehů, které pramení ze suverénní jistoty znalce. Druhého dne, tj. 7. října, přednášel latinsky dominikán H. Boškowić ze Záhřebu o objektivitě poznání. Byl to duchaplný výklad problému objektivity z hlediska Tomášova realismu, osvěženého husserlovským pojetím duševního života. Způsobem, kterým vykládal problém Boškowić, se dá dobře pochopit objektivnost poznání (podstata předmětu je přítomna v originále, ač není subjektivní), ale nerozhoduje to (jak v diskusi naznačil Bocheński) o realitě; těžko se tak dá zdůvodnit též chápání individuálního předmětu. ¦ Přednáška dr. Pavelky o fyzickém řádu jako základu metafyzického zdála se trapným nedorozuměním. Spočívala v jednoduchém tvrzení, že abstrakcí docházíme k obecnému pojmu bytí, který je metafyzický. Tento truismus zahalil dr. Pavelka do odstrašujícího symbolického roucha; bytí předmětu [bral] jako jeho znak, rovněž tak zákon sporu; nepověděl nám již, co podnikne metafyzika s pojmy, které jí přidělil. ¦ R. P. Kowalski z Hnězdna měl celkový referát o dnešní duchovní situaci, téma podobné Przywarovu; neměl jeho metafyzickou hloubku, ale podal spoustu informací a poznámek o nynější filosofii; hleděl dovoditi, že tomismus má zdůvodněnou metafyziku a že zůstává ve sporu tendencí vítězný. V diskusi kritizoval tomismus profesor Losskij, vytýkaje nedůslednosti v popření intelektuálního názoru tomismem. ¦ Bez objektivního významu byla řeč J. Weisse-Nägla z Trnavy o pasivitě rozumu a jejím kriteriologickém významu; čím pasivnější intelekt, tím prý poznání spolehlivější. Tuto paradoxní tezi pokusil se přednášející podepříti hojným odvoláváním na Fröbesa.Odpoledne vystoupil dr. Kříž s přednáškou O životnosti filosofie Aristotelovy, jakýmisi poetickými variacemi tématu ¦dnešní přehnaná vědecká specializace ¦ oč lépe na tom byl Aristotelés se svou metafyzikou¦; co vyložil o Aristotelovi, bylo právě tak čítankové jako všecko, co dr. Kříž píše. Následoval výklad Kremerův (z Lovaně) o filosofii Tomášově nazírané po stránce problému pravdy. Rozbíral se tu zajímavě pojem pravdy u Tomáše, který se nedá ztotožňovat s běžným pojmem adekvace. Tomášova noetika předpokládá aktivitu intelektuální, jež provádí syntézu za účelem shody věci, míněné subjektem, s ideou predikátu ¦ to pak je pravda. Připojen byl výklad o názoru esencí u Tomáše (podle Kremera Tomáš člověku vůbec upírá intelektuální názor) a o podstatě omylu, celková charakteristika Tomášovy filosofie jako realismu pro nás, ale objektivního idealismu z hlediska absolutna. ¦ Posléze velmi sympatický dominikán J. Bocheński z Krakova (mluvil v diskusích dokonale latinsky, německy, francouzsky, svou přednášku, připravenou latinsky, improvizoval francouzsky) přednesl své názory o poměru metafyziky a moderního vývoje logiky; výboje symbolické logiky, kterých si velmi váží, podle něho neznamenají, ani že by logika nepotřebovala metafyzického (my bychom řekli noetického) zdůvodnění, ani že by forma atribuce nebyla základní pro soud, ani že by platnost principů byla hypotetická. Vše to dovodil na příkladech a provedl v symbolických formulích. Byl vynikající svou jistotou a střízlivostí. Třetí den byl téměř výhradně český. O první přednášce dr. Konečného z Hradce Život ve filosofii sv. Tomáše a dnes bylo by lépe pomlčeti; nekonečné citování Tomáše a na samém konci pár slov o současném vitalismu, který kvalifikován jako potvrzení Tomášových názorů na podstatu života. ¦ Prof. Jolivet z Lyonu měl duchaplnou, místy hlubokou přednášku o Bergsonově intuici. Souhlasí s názorem, že metafyzika je možna pouze intuicí jsoucna, ale považuje Bergsonovo pojetí intuice za plod přepjatého nominalismu, který charakterizuje moderní filosofii a odděluje nadobro metafyziku od vědy. Přitom byly zajímavé a přesné analýzy Tomášova pojmu intuice a odpovídajících pojmů u Occama, Descarta a Kanta. ¦ Dr. J. Hruban hleděl ve své odpolední přednášce Estetický řád v pojetí scholastickém a současném osvětliti, jak křesťanská spiritualita se potkává v půli cesty s moderní, když se tato opírá o výklad estetického zážitku. ¦ Dr. Jan Urban vykládal metafyzické základy morálky; laickou morálku hleděl převésti na subjektivism a idealism a tvrdil, že kdo podkopává objektivní, theologický základ morálky, podrývá veřejnou mravnost a společenský řád. Tato přednáška, ač primitivní, měla jediná z českých náznak logické konstrukce. ¦ Poslední si zařečnil P. E. Soukup z Olomouce o tomistické filosofii náboženské. Tím pořad sjezdu skončen ¦ nastupují projevy. Docent dr. Pelikán pozdravil sjezd jménem ¦skupiny filosofů, která od let vede v Ruchu filosofickém úspěšný boj o novou orientaci české filosofie¦, a zdůraznil, že ač oni, moderní filosofové, s tomisty ve všem nesouhlasí, mají s nimi přece ¦ společné nepřátele: pozitivismus, naturalismus, subjektivismus. Pozdrav p. Skičana za slovanské theology byl plný neinformovanosti (i prof. Bréhier prý nedávno prohlásil: y a-t-il une philosophie chrétienne!). Též maďarští studenti v Československu zaslali obšírný latinský projev. Jak z referátu patrno, dokumentoval sjezd mimořádně nízkou vědeckou úroveň našeho tomismu; dalo by se tu přímo mluvit o ¦naivním tomismu¦ v poměru k tomu, jak kriticky tomisté pracují jinde. Tomismus je jistě v celku málo sympatický filosofický směr pro suchou dogmatičnost a své autoritářství; také většina jeho výkonů jsou kritiky moderní filosofie, často velmi duchaplné, ale celkem málo plodné. Též se jím ráda kryje reakce, neboť tomismus zdůrazňuje příliš objektivní božský řád ve věcech i v jednání, a posvěcuje tak to, co je příliš lidské. Ale jest to veliký systém a má výhodu každého systému, určitou souřadnicovou soustavu, která se dá vždy znovu rozvíjet a aplikovat; že je v něm určitý život, je patrno již v tom, že přes tuhou kázeň jednotlivců existuje celá řada odstínů tomismu v souvislosti s jinými spekulativními směry (bylo to i zde v Praze patrno třeba na poměru Jolivet ¦ Kremer). Cizí tomisté vyrovnávají se se vším, čím doba žije, a jejich kritická činnost, opřená zády o masu Theologické Summy, v dnešní době někdy imponuje. Vezměte si vedle toho naše katolické filosofy: kde je tu odvaha pustit se do něčeho nového, zanechat starých rutin a podívat se životu do tváře? Čeští řečníci svými sáhodlouhými, květnatými exhortami utlačovali nemilosrdně cizí, kteří měli co říci, ale nejsou dosud tak daleko, aby rozeznali filosofickou přednášku od morálního kázání. Kromě dr. Pavelky, Habáně a Urbana, kteří se všichni dokumentovali jako slabé filosofické talenty (a to ještě používám eufemismu), není tu mladých lidí ¦ a není vůbec nových problémů. To všecko zvěstuje našemu tomismu malou budoucnost. Vnější úspěch byl naproti tomu značný; velká posluchárna v Břehové ulici byla často zcela naplněna a peněžité příspěvky se sešly v takovém množství, že všechna vydání kryly.",0
84,86,† Harald Höffding (1843–1931),1932,"+ Harald Hóffding. 2. července 1931 zesnul ve věku 88 let dánský filosof Harald Hóffding (do 1915 univ. prof. v Kodani), představitel kritického positivismu, typického pro široký směr školské filosofie druhé poloviny minulého i počátku tohoto století. Tento směr, representovaný na př. B. Erdmannem, E. Goblotem, ale i Brunschvicgem, je charakterisován snahou, pochopit svět – náš myšlenkový svět – z psychologické empirie při zdůrazněni aktivity duševní; Hóffding sám je především psycholog, který se snaží o výklad duševního života v celku, používaje hojně historické metody a nezastavuje se před nejvyššími zjevy spirituálními, etikou, náboženstvím, vědou. – V mládi chtěl se věnovati theologii a byl přitahován Kierkegaardem; při tom filosofický interes vyvolal konflikt, který se skončil úplným opuštěním náboženského stanoviska. „I mimo náboženství existuji veliké, vznešené myšlenky.” K psychologickému základu filosofování přiměl jej brzký styk s francouzskými a anglickými positivisty; ale jeho psychologie (1. vyd. 1882, 4. něm. 1908) není mosaiková, v jeho době u positivistů obvyklá, nýbrž aabývá se formami syntetické aktivity psychické a připomíná voluntarismus Wundtův (k franc. vydáni napsal předmluvu Pierre Janet). Hoffding ji založil na psychologickém paralelismu, jako většina psychologů té doby, a paralelismus pokládal za průběžný, jako je tomu u Spinozy – jeden z mála hypotetických kroků do metafysiky, které si dovolil. – Psychologicky a historicky založil svou etiku, kde zdůrazňuje přirozený, humanitní základ morálky a účtuje s apriorismem a supranaturalismem, tehdy ještě častými u nerozhodných dědiců romantické filosofie. Hóffding se cítil renesančním duchem; svůj životní názor považoval 2a renesanci řeckého, prohloubeného křesťanstvím, a největší jeho obdiv platil ve shodě s tím Sokratovi a Shakespearovi. Do rámce humanismu patří ovšem i jeho náboženská filosofie; jako jeden z prvých použil děl náboženských geniů k psychologické analyse. Náboženství je věrou v přetrvání hodnot, k nimž se člověk nejúže připíná, v jejich zajištění i mimo lidské úsilí. Positivní náboženství je již tak vzdáleno jeho zájmu, že navrhuje jakési „podvázání” náboženských interesů, které by mělo za následek bezbolestnou atrofii. – Jeho prací z dějin filosofie používá se po celém světě jako spolehlivých, přehledných učebnic. – Ke konci filosofické kariéry věnoval se H. cele noetické práci, kterou ostatně nikdy nespouštěl se zřetele (v psychologii i nábož. filosofii jsou partie noetické). I zde vychází z psychologie. Noetika je závislá na psychologii, poněvadž vědecké myšlení se nemůže vymykati obecným zákonitostem života vědomého. Psychologie je jakousi fenomenologií ducha, uvádějící do objektivní problematiky života vědeckého. Kategorie nutno pojmouti jako obecné funkce myšlenkové, nelze podati definitivní jich systém ani zdůvodnit! pro vždy jejich platnost. Zjišťují se empiricky, analysou psychologickou a v materiálu historickém. Dvě z katogorií mají výjimečné postavení; souvztažné pojmy totalita a relace, z nichž první znamená nejen určitý pojem v sérii kategorií, nýbrž vlastnost všech forem myšlenkových i jedinou ideu (v kantovském smyslu), kterou uznává H-va noetika. Totalita vyjadřuje totiž syntetický charakter poznávání; vedle ní stojí relace jako jeho moment analytický, kterým se snažíme přesně určiti svazek elementů celkem zahrnutých. Totalita nemůže, mini H., sama býti pojmem explikativnim; klade problém, ale nepraví, může-li býti rozřešen. Z forem myšlení nelze vyvozovat! přírodní výklady, praví proti Drieschovi a proti organicismu v sociologii. Jako důsledek tohoto pojímání teorie poznání vyplývá relativismus, jemuž pravda není nikdy dána v definitivní formě, nýbrž musí stále býti dobývána; a právě na tomto aktivismu, který si pravdou není jist, ale nikdy ji nespouští se zřetele, se zakládal radostný životní pocit, který Hoffdingovi dala jeho filosofie. Přesto, že omezenosti a slabosti lidské pohlédl do tváře, neztrácí viru v cenu života a světa; výsledek – pohlížel na svět s humorem, který před nejvyšším smeká, ale nepropadá sentimentalitě. – Hoffdingův život a filosofie, positivistická idyla, blíži se k největším problémům nížinami; může se dnes zdát nedost životnou, ale je to doklad víry, že filosofie dá životu jednotu i ušlechtilý cíl, že její role daleko není dohrána; plodný příklad životní. J. P.",0
85,87,Encyklopedická hesla,1932,"Filosofie česká (Heslo z Ottova slovníku naučného) Filosofie česká od let 80tých nabyla úplně nové tvářnosti proti předchozímu období. Proti dotud vládnoucímu eklektickému herbartovství, jehož hlavním zástupcem byl Josef Durdík, nabývá převahy *positivismus, který k nám počal pronikat již Lindnerovým prostřednictvím, zvl. však účinkem akademické, publicistické, organizační i jiné veř. činnosti T. G. *Masaryka, od 1882 mimoř. prof. samostatné čes. univ. Masaryk ze západních filosofů (proti vlivům něm. idealismu, ač Kanta nepodceňoval a zvlášť později kladl na důležité místo v moderní f-i) propagoval Comta a Huma, z ostatních myslitelů Pascala a Dostojevského i jiné rus. romanopisce. Učil nikoli abstraktně filosofovat, nýbrž filosoficky řešit aktuální otázky, jako smysl nár. zápasu, otázku sociální, náboženskou, budoucnost naši i budoucnost Evropy. Masarykem česká filosofie překonává stadium ""f. pěstované českým jazykem"" a stává se působivou složkou života. V pozitivistické ""konkrétní logice"", otevřel vskutku současnou problematiku filosofickou (podstata a systém vědy, poměr vědy a f.); reorganizoval vědeckou práci u nás, podpíral ji filosoficky i mravně, zavedl k nám mod. orientaci v sociologii i psychologii, objevil význam staršího čes. myšlení pro přítomnost, upozornil na přednosti i nedostatky pozitivismu. Zejména nesouhlasil s pozitivistickou lhostejností v otázkách, týkajících se celkového smyslu života a f-i dějin všeobec. i českých i své etické [chybí text? opakovaná řádka?] náboženským. Spojení pozitivistické, metodické střízlivosti s živým smyslem pro hluboké stránky prožívání světa se pokládá obecně za svéráz Masarykovy osoby; k tomu se pojí mravní síla, která každou myšlenku uvádí v čin. Humanitní idea, kterou resumoval svou f-i dějin všeobecn. i českých i své etické názory, je konečným výrazem jeho životní zkušenosti a úsilí. - Pozitivismus, proniklý hlavně vlivem Masarykovým, reprezentují především F. *Krejčí, F. *Drtina a F.* Čáda, zatím co herbartovství dožívá v J. Durdíkovi (zemř. 1902), O. *Kramářovi (zemř. 1924, herbartovství koncem života zcela opustil) a G. Zábovi (1854-1925). Fr. Krejčí, žák Durdíkův a Masarykův stoupenec, napsal systém psychologie (6 dílů, 1902-26) orientované biologicky a vývojově, když již dříve důkl. rozpravami o zákl. pojmech psychologických súčtoval navždy s herbartovstvím. Filosoficky se opřel hlavně o Spencera, ze starších filosofů o Spinozu. V protináboženském radikalismu pozitivistickém je důsledný; je odedávna jedním z hl. vůdců Volné Myšlenky. Též jeho hl. dílo filosofické Positivní etika 1922, má za účel dokázat, že není nadpřirozeného základu morálky. Krejčí měl velký vliv na inteligenci, zejm. na učitelstvo; podával jí svět. názor prostý, radikální, orientovaný vědecky. Drtina byl spolu filosof a pedagog; působil naň spíše Kant a souč. něm. filosofové mezi pozitivismem a kantovstvím; byl orientován k dějinám f. a přidržoval se ve všech hl. věcech Masaryka, jehož humanitní idea tvoří osu jeho hl. díla Myšlenkového vývoje evropského lidstva. Jeho nástupce O. *Kádner (*1870) přešel od logických prací k pedagogice. Fr. Čáda, odborník v noetice, psychologii (zvl. pedopsychologii) a dějinách f. (pro dějiny čes. f. vykonal velmi mnoho sám i jeho podněty), byl učenec obšírného rozhledu; sám jediný z našich pozitivistů se zabýval systematicky teorií poznání, ale nepodal tu ani původní, ani životné názory. Všichni tři zmínění filosofové měli význačný vliv na pedagogické vrstvy. Drtina po převratě stal se na čas předním úředníkem školské správy; společně počali vydávat 1900 první čes. čas. filosofický ""Česká Mysl"", časopis pozitivistického směru, kde uveřejňovali své práce snad všichni významnější čeští filosofové té doby, v němž však časem nabýval stále převahy vliv Fr. Krejšího. Přestala vycházet r. 1917, pak obnovena redakcí A. Uhlíře 1922, načež přešla znovu do rukou Krejčího (a V. K. Škracha) 1923. Od 1932 je red. E. Rádl a redakce je rozšířena. Celkem k pozitivismu se přiblížil od herbartovství i estetik O. *Hostinský (zemř. 1907), jehož Estetika ve formě, jak vydána posmrtně Zd. Nejedlým (1921), spočívá na základě empiricko-psychologickém; i u svých žáků a nástupců Zd. Nejedlého (*1878) a O. Zicha (*1879) přispěl k orientaci pozitivistické. Ovšem význam Hostinského se daleko více než v systemat. pracích jeví v působnosti pedagogické a kulturně-propagační. Sociologii pozitivistickou propagoval činností překladatelskou i pův. B. *Foustka (*1862), jeden ze starších žáků Masarykových. - Příslušníkem této starší generace filosofické je též Fr. *Mareš (*1857), přední fyziolog, který polemizoval s Masarykem o Kanta, s Krejčím o psychologii (kritizoval 1912 ostře ""psychologii bez duše"" a v poválečných letech sám zpracoval psychologii); zdůrazňoval aktuálnost Kantovy f., ale přechází od ní stále více k čirému iracionalismu a mysticismu. Jeho vliv na některé naše filosofy byl značný ještě po převratu. - Filosofoval též chemik F. Wald (1861-1930), odpůrce atomismu, stoupenec Machův a Duhemův. Přesto, že počet odpůrců pozitivismu je dosti značný, je možno stále ještě mluvit o vládě pozitivismu u nás, tím spíše, že z naznačených tendencí se nevynořilo nic, co by se pozitivistickým názorům jednotnou koncepcí a souhlasem s duchem a potřebami doby postavilo po bok. Filosofický zájem veřejnosti vůbec poklesá, třeba byl po převratu obraz našeho filosofování pestřejší, než kdy před tím, zvláště přičteme-li ještě f-i orientovanou konfesionálně. Protestantské stanovisko zastupuje především J. L. *Hromádka (*1889), bojovník proti laxnímu liberalismu, a méně energicky F. *Linhart (*1882). Z katol. nábož. spisovatelů, starších i novějších, buďtež uvedeni E. *Kadeřávek (1840-1922), autor obsáhlého systému podle tomistických zásad, a J. *Kratochvíl (*1882), činný hl. na poli dějin f., autor pilný, ač málo kritický. Plodným spisovatelem historickým z oboru středověké mystiky je A. Lang (1869). Čes. nábož. dějinami zabývali se zejména A. Lenz (1829-1903) a Jos. Sedlák (*1866). Mladší fenerace, vyrostlá pod vlivem změněných poměrů filosofických, náleží již k filosofickému dnešku. Tato generace dílem pokračuje v tradičním pozitivismu, dílem jej obměňuje a snaží se jej překonat. Pod znamením pozitivismu zůstávají sociologové I. A. *Bláha (*1879), J. *Král (*1882), pedagog P. *Chlup (*1875), E. *Beneš (*1884), celkem pozitivistou zůstává též E. *Chalupný (*1879), autor rozsáhlých prací sociologických; historik f. a psycholog-noetik J. *Tvrdý (*1877) - vesměs žáci Masarykovi. Pozitivisty jsou psychologové, žáci Krejčího a Čády, V. *Forster (*1882) a F. *Šeracký (*1891). Nikomu z uvedenžých nestal se Masaryk takovým problémem a zdrojem podnětů myšlenkových, jako biologu a filosofu E. *Rádlovi (*1873), který pochopil právě nepozitivistické stránky Masarykovy. Ze studia dějin své vědy čerpal Rádl přesvědčení, že moderní věda je příliš vnější, formalistická a neživá, a v Masarykovi vidí ztělesněnu jednotu ideje a života, o niž především usiluje. Rádl kráčel zprvu směrem tendencí intuitivistických, které poč. 20. stol. byly pěstovány ve Fr., v Rus., ba i v Něm. Vystihl hluboce smysl těchto tendencí, anarchismus skrytý v rouše důvěřivého optimismu a primitivismu, a dal se válečnou zkušeností přesvědčit o jejich nesprávnosti. Nyní klade větší důraz na rozumnou plánovitost a obírá se problémy dnešního života, zvl. náboženským, sociálním a národním. - Masarykem překonat pozitivismus usiluje též J. B. Kozák (*1888), jenž se zaměstnává usilovně též otázkami etickými a náboženskými. Jiní, celkem akademičtější odpůrci pozitivismu jsou matematik K. *Vorovka (1879-1929), komentátor Kanta, autor prací k f-i exaktních věd a platonizující, ale zároveň iracionalistické metafyziky; Vl. Hoppe (1882-1931), autor rozsáhlých spisů o teorii přír. věd a teorii mystického zážitku, ovlivněný mj. Marešem; F. Pelikán (*1885); T. *Trnka (*1890), plodný, ale málo kritický autor prací historických a psychologicko-metafyzických. Stranou tendencí, které hýbaly českou f-í této doby, stál L. *Klíma (1878 až 1928), metafyzující básník, radikální idealista, iracionalista a nihilista. Proti oficiálnímu pozitivismu brala se rovněž činnost nad jiné vlivného lit. kritika F. X. *Šaldy (*1867), jehož voluntaristický svět. názor dal podklad nepoměrně hlubšímu chápání života duchovního, nežli bylo obvyklé v dřívější naší lit. historii a kritice. Z jiných odborníků filosoficky interesovaných, orientovaných celkem proti pozitivismu, zvláště jmenovati nutno psychiatra A. *Heverocha (1869-1927), biologa E. *Babáka (1873-1926), pedagogy J. Hendricha (*1888) a J. Uhra. - Zvláštní skupinu tendence protipozitivistické tvoří právní filosofové F. *Weyr (*1879) a Jar. *Kallab (*1879). Weyr pomáhal aktivně tvořit tzv. normativní teorii právní, konstruující právo logicky na pojmu povinnosti, a teorii *Kelsenovu v mnoha bodech koriguje. Logický základ pro nár. hosp. teorii snaží se podat ze spřízněného hlediska formálně-teleologického K. *Engliš (*1880). - Spíše humanitně a pozitivisticky jsou orientováni právníci E. Svoboda (*1878), B. Tomsa, Z. Peška. Literatura o české f-i tohoto období je poměrně malá a nutno jí užívat kriticky. A. Novák, Dějiny české literatury 1922, K. Vorovka, v čas. Nové Čechy 1922 (o f-i po převr.), F. Pelikán v Überwegově Grundrissu 1926 (přecenění směrů protipozitivistických a protirealistických), N. Losskij v čas. Ruch filosofický 1929. Vedle České Mysli vycházejí po převr. ještě tyto filos. čas.: Ruch filosofický (od 1921), vydávaný F. Pelikánem za přispění K. Vorovky, V. Hoppe, R. Malého, J. Kopala aj.; Filosofie (2 ročníky, 1927 a 1928) red. J. Bartoše, T. Trnky a K. Vorovky; katolická Filosofická revue od 1929, vydávaná hl. úsilím morav. tomistů. - Filos. díla klasická vydává jednak Filosofická bibliotéka I. třídy Čes. Akad. (vyšel tu Aristotelés, Bacon, Hobbes, Spinoza, Kant, vycházejí též cenné starší práce české) a Laichtrova filosofická knihovna (řídí J. B. Kozák); která mj. dá první úplnou, moderní edici překladů děl Platónových (F. Novotný).",0
86,88,Olomoučtí dominikáni [...],1932,"Olomoučtí dominikáni počali s vydáváním překladu Theologické Summy sv. TomáSe Akvinského (zatím 2 čísla, z nichž každé obsahuje část váech knih najednou). Práci provádéjí čtyři překladatelé zároveň: I. Em. Soukup, II,. M. Habáň, II2. T. Ditl, III. S. Braito. V komisi překladatelské jsou vSak též R. Dacík, Jar. Durych, P. Škrabal a D. Zálek. – Je to jistě velký podnik, který naši překladovou literaturu obohatí o jedno z nejdůležitějších filosofických děl. Překlad, pokud jsem mohl provésti srovnáni, je dosti pečlivý. Ale přece je nutno na něco upozornit. Poznámky, kterými je text provázen, jsou trochu příliš povrchní, povšechné, bez akribie filosofické a historické; stačí snad na vysvětlenou takovéto poznámky: „Damašský, kněz a mnich Jan z Damašku, žijící 700-754”; nebo: „Nysský, Řehoř, biskup v Nysse, 331-394”? Rovněž výklad „filosofického děleni věcí podle soustavy sv. Tomášem vypracované na základě myšlenek Aristotelových v úpravě Alberta Velikého” vypadá spíše jako útěk před důkladným, filosofickým výkladem do oblasti abstraktních klasifikaci; někdo by přece měl napsat řádný filosofický úvod k dílu, kterým by navázal styčné body mezi moderní a Tomášovou terminologií a problémy. To, co je zde zatím podáno, nesvědčí zrovna o velkém lámání hlavy; není to ani populární, ani věcné. – Je jistě nedopatřením velmi mrzutým, vypadlo-li v textu I, q. 2 a. 1 podstatné slůvko: „Impossibile est igitur, quod in Deo sit aliquid in potentia; omne autem corpus est in potentia, quia continuum, inquantum huiusmodi, divisibile est in infinitum; impossibile est igitur Deum esse corpus.” Jak vysvětlíme jinak než nedbalosti tento překlad: „Je tedy možné, aby v Bohu bylo něco v možnosti; avšak každé tělo je v možnosti, protože souvislo jako takové je rozdělitelné; je tedy možné, aby Bůh byl tělo.” Dvojí tisková chyba takové důležitosti měla být hned v následujícím sešitě opravena. Vynechat slovíčko „in infinitum” značí zneuznati nervus probandi celého passu. Různé hrbolatosti jsou též na př. I q 2 a 3, a 4. – Proč pak Boethiovo „De hebdomadibus” překládáno „O Týd.”, zvláště když jsou o tomto díle v oběhu hodně nejasné představy? Kontrolu znesnadňuje, že v poznámkách neuvedeno to, co mělo být udáno na prvním místě: z jakého vydání překládáno. Děleni paragrafů je na př. ve vydání druhém, římském z r. 1894, zcela jiné. Nepěkně, afektovaně působí antikvární výrazy, s kterými se posledně shledáváme u Dasticha-Jandečky, na př. ličnost za kvantitu, ličný za kvantitativní. – Kdopak rozumí výrazu „žádostivost náhlivá” dokud neví, že značí „apetitus irascibilis”? Dr. Jan Patočka.",0
87,89,"Recenze na: H. Reiner, Phänomenologie und menschliche Existenz",1932,"Hans Reiner, Phänomenologie und menschliche Existenz. Halle 1931, 26 str. – Habi1itační přednáška v Halle; nechce nic jiného, než podati stručný a co nejširšímu publiku přístupný úvod do fenomenologie Husserlovy a Heideggrovy, který by ukázal i těm, kdo jsou filosofii vzdálenější, že zdánlivě suché abstraktní analysy sem příslušné mají úzký vztah k palčivým otázkám lidské existence. K tomu účelu vychází z těch motivů Husserlových, které zdůrazňují nutnost radikální odpovědnosti před sebou ve vědeckém myšlení (v. Philosophie als strenge Wissenschaft, počátek Formale und transzendentale Logik nebo Kartesianische Meditationen) a které vskutku zní jako obnovený Sókratés či Descartes. Proces konstituce objektivního světa vede autora k Heideggrovi, který rozmanitost oborů lidské zkušenosti (vorhandenes, zuhandenes, wertvolles) vztahuje na původní jednotu pečujícího, starajícího se člověka. Z všeobecné metodologie, kterou byla fenomenologie Husserlova, stává se tak nauka, která učí člověka sobě samému lépe rozuměti, hermeneutika lidské existence. – Autor podchytil problém existence u obou autorů příliš všeobecně, takže čtenář má (nesprávný) dojem, že jmenovaní filosofové vůbec k otázkám konkretní existence lidské nedospívají. Zejména partie týkající se Heideggra přes to, že má cenné detaily, vzbuzuje dojem analogický tomu, kterému dal jednou výraz prof. Rádl v Jednotě filosofické řka, že není jasno, co počít s takovou Heideggrovou filosofií.",0
88,90,"Recenze na: H. Scholz, Geschichte der Logik",1932,"H. Scholz, Geschichte der Logik. (Geschichte d. Philosophie in Längsschnitten, Heft 4.) Berlin, Junker a Dünnhaupt, 1931. Str. VII + 78, 8. Knížka výborně doporučující sbírku, jejíž je částí. Při nepatrném objemu podává tolik věcné informace, že jí lze používati ke korektuře starších dějin logiky s hlediska moderního symbolického formalismu. – Autor ovšem pouze zcela stručně přechází celou valnou část moderní logiky, jež se snažila formalistické pojetí „oživiti” psychologickými a noetickými úvahami; za to vyzvědá zjevy jinak často opomíjené, zvláště některé předchůdce a pokračovatele Leibnizovy. Filosofickou cenu a zájem má výklad o útvarech logiky (logika formální, transcendentální a metafysická), pak o významu a důsledcích logistiky; pro dějiny filosofie nutno zdůrazniti rehabilitaci stoické logiky, která anticipovala mnohé výsledky moderního symbolismu, na př. Hilbertovy přesné logiky výpovědí. Též o Platonovi, Alexandru z Afrodisie a j. zajímavé poznámky. J. P.",0
89,91,"Recenze na: P. Menzer, Deutsche Metaphysik der Gegenwart",1932,"Paul Menzer, Deutsche Metaphysik der Gegenwart Berlin, Mittler & S. 1931. 8°, 108 str. Spis Menzerův pojednává o dnešní metafysice v Německu a řeší při tom otázku, čím přispívají poslední metafysické pokusy k otázce podstaty a hodnoty metafysiky. Metafysika vyvěrá podle M. z celé řady tendenci lidské přirozenosti: 1. snahy o jednotu poznání; 2. náboženského zážitku; 3. citu nesmírnosti a bohatství přírody; 4. citu etického. Nelze tedy se Schopenhauerem mluvit o „metafysické potřebě” jako jednotce. Zbude snaha o rozumový systém a pocit života ve všem, co má významného. Autor pak zastává tyto these: metafysika není prokázaně nemožná jako kritický životní názor; znamená důvěru, že podstatu věcí lze vyzkoumati. Její důležitost tkví v tom, že život nám vnucuje otázky, které leží mimo vědecká badání. Taková je na př. otázka poměru života a hodnoty. Otázky metafysiky jsou otázky života; filosofické řešení otázek života je řešení myšlenkami. Rolí metafysiky je jaksi uplatňovat význam racionality v prožívání. Iracionální metafysický princip nevylučuje racionálnost metody; tak je metafysika pokusem vědeckého člověka dojiti jednotného obrazu světa. Práce má 9 kapitol. K dnešní německé metafysice staví se autor ostře kriticky; uznává za jediný výboj pojem života, ale upozorňuje na obtíže iracionálního filosofického principu. Krátkost výkladu, chaotičnost látky bránily autoru, aby pojal všecky nauky vycházeje od historických, předpokladů; snad by pak nebyl jeho úsudek, na př. o Heideggrovi, tak příkrý. Bohatství zpracovaných motivů nutilo by spíše uznat originalitu než vytý. kati výpůjčky. Jak jinak dovede H-a ocenit takový E. v. Aster, který přece stojí na stanovisku positivistickém (v. Revue de Métaphysique, 1931, 2. sešit). Autor si sotva uvědomuje, jak málo je spravedliv k H., neanalysuje-li vůbec jeho hlavní dílo a vykládá-li pouze přednášku „Was ist Metaphysik”, doplněnou některými partiemi z H-va výkladu Kanta. Zůstává-li mu výrok „Metaphysik ist ais Dasein notwendig geschehende Metaphysik” záhadou, značí to, že problém H-ův nepronikl. Proto možno opět odkázati k Astroví. – Též Scheler je podroben mnoha výtkám a jeho neoriginálnost v metafysice patřičně zdůrazněna. Autor se však zapomněl zmínit, že jde vlastně o torso práce, neboť Stellung des Menschen im Kosmos už Scheler sám nevydal. Nejvýše staví autor, jak se zdá, Driesche a Volkelta s jejich pojmovou jasností a racionalismem. Po Drieschových Phil. Forschungswege je tato kniha opět kritikou a mementem. Filosofická práce nesmí nikdy přejít ve hru a proto nutno souhlasit s každým, kdo (mluvě s Kierkegaardem) „dělá obtíže”. Nebylo by však spravedlivé hloub dokazovat, že si jich dnešní mladí filosofové nejsou vědomi? J. P.",0
90,92,"Recenze na: M. Geiger, Die Wirklichkeit der Wissenschaften und die Metaphysik",1932,"Moritz Geiger: Die Wirklichkeit der Wissenschaften und die Metaphysik. Bonn, Cohen, 1930. Str. 183. Profesor Edmund Husserl napsal ve svém Doslovu k Ideáip. (Jahrbuch XI, str. 568): „…filosofie nemůže počínati přímo naivně, tedy nikoli jako positivní vědy, které se usazují na předem daném poli zkušenosti světa, předpokládaném jako samozřejmě existující. Z toho, že tak vědy činí, pocházejí všecky problémy jejich základů, jejich paradoxie, které se potom chtí teprve následnou a pozdě přicházející teorií poznání kurýrovat. Právě proto jsou positivní vědy nefilosofické, nejsou absolutní, z posledních noetických důvodů oprávněné vědy.” Celá Geigrova knížka působí dojmem komentáře těchto mocných slov. Je to v podstatě polemika proti scientismu, t. j. proti mínění, že vědecké a metafysické bytí se kryjí. Scientismus je obsahově i metodicky dogmatismus. Zde se věnuje Geiger pouze kritice obsahového dogmatismu scientistického: věda není nepředsudná, vychází z přirozeného poznání a přijímá jeho předpoklady, jež jen potud obměňuje, pokud je pro její cíle třeba; tím však dochází ke konfliktům základních koncepcí bytí ve vědách (Geiger je nazývá immanente Strukturontiken), dokonce imanentní ontiky věd se vzájemně ruší, na př. pro vědy přírodní je základem ontika jiná, než pro duchovědy. Jsou celkem dvě základní stanoviska, ve kterých se vědomí zmocňuje světa; stanovisko naturalistické, které vychází od objektivní přírody a vyvozuje z ní kausálním působením subjektivní svět, který není skutečnost rovnoprávná existenci přírody; a stanovisko bezprostřední (prostého rozumu), kde vzájemný vztah subjektu a objektu je samým východiskem ontiky. S hlediska bezprostředního jsou psychická a objektívni existence hodnoty souřadné. Pro bezprostřední hledisko nejsou fysické a psychické kontradiktorickými opaky, jako pro naturalismus. Mohou býti předmčty mentální, jež proto ještě nejsou pouzesubjektivni. Geiger rozeznává 1. psychická fakta. 2. fysické předměty, 3. skutečné duchovní předměty, 4. ideální předměty, 5. mentální objekty, kterážto klasifikace náleží celá bezprostřednímu hledisku. Geiger vyvozuje konsekvence obojího hlediska v problému vnímání, ve vědecké praxi, v metafysiekém zabsolutnění a závěrem pronáší názor, že naturalistická ontika vede ke sporu (nemožnost ukázati, jak subjekt ví o vnějším světě), kdežto bezprostřední stanovisko, ač má své značné obtíže, se může spíše státi základnou metafysiky. J. P.",0
91,93,"Recenze na: H. Leisegang, Religionsphilosophie der Gegenwart",1932,"Philosophische Forschungsberichte, Junker und Dünnhaupt-Verlag, Berlin. Heft 3: Hans Leisegang, Re1igionsphilosophie der Gegenwart, 1930, 8°, 102 s. – O jednom svazečku této sbírky (Burkampově Přírodní filosofii) referoval již v České mysli dr. Tardy. Bude však účelné upozornit na ni jako celek. Zdá se, že není vydávána podle jednotného plánu, nýbrž spíše s ohledem na odborníky, kteří zpracovávají jednotlivé dí1ky. K autorům neněmeckým se přihlíží minimálně (ze svazků, o nichž bude zde referováno, činí tak obšírněji jedině Ipsen; u Burkampa z cizích autorů uvedeni pouze Brouwer, Russell, Eddington, Heisenberg, Whitehead jen jako spolupracovník na Principia mathematica, Rignano, Jennings; v Leisegangovi vzpomenuto pouze tří cizích autorů: Dubnova, Guardiniho a Jamese, neuvedeni ani francouzští novothomisté, neuvedena Heringova Phénoménologie et Philosophie religieuse; také u Kynasta přichází cizina silně zkrátka i na těch polích, kde pracuje s větší intensitou než Německo, na př. v logistice). Je to krátce přítomné myšlení s německého hlediska; ale poněvadž přese všecko je Německo stále filosoficky nejvšestrannější a nejrušnější, má sbírka značnou informativní cenu. Každý dílek má obšírnou bibliografii. Leisegangův sešit měl úlohu velmi obtížnou. Průřez dnešní náboženskou filosofií měl by její motivy ukázat nikoli jako kuriosa, nýbrž jako odpovědi na důležité otázky našeho života. Autor však byl bezmocný před rozsahem látky a skrovností místa; výsledek je ten, že předvádí chaotický, jen vnějškově spjatý pohled na oživlé náboženské filosofování, jehož jednotlivé tendence se ostře potírají. Dělí je v náboženskou filosofii židovskou, katolickou, protestantskou a čistě filosofickou (zde opět tendence kriticistická, fil. hodnot, směr Euckenův, realismus Dunkmannův, psychologicko-empirický Jamesův – Wobberminův, fenomenologický a varia); často je klasifikace dost libovolná, na př. sbližuje-li se Tillich s Euckenem a odtrhuje hodně daleko od dialektické theologie. Charakter kritické bibliografie (často hodně zběžné) ztrácí kniha jen v partiích polemických. Z těchto nejobšírnější je kapitola, věnovaná dialektické theologii. Překvapuje, že Kierkegaarda, otce dialektického hnutí, kterého se snaží všemožně představit jako pouhého podivína a brusiče paradoxů, kritisuje pouze velmi paušálně a nejednotně filosoficky. Elementárním námitkám, stavěným proti dialektice Kierkegaardově jako neplodné a chorobné, mohl se autor vyhnout, respektuje třeba starou Hoffdingovu práci o Kierkegaardovi z Fromannových klasiků. Dialektická theologie si uvědomila a přiznala, že ideál rozumu je protikřesťanský. Je tedy něco vznešeného, vysoce cenného mimo ideál rozumu, mimo svět jako racionální konstrukci To je důležitý filosofický problém. Všem těm, jimž stále ještě křesťanství je náboženstvím, nutno žíti v nepřekonatelném protikladu. Věřit neznamená věřit, protože..., nýbrž... a přece věřit. Je-li však vskutku nutno přece věřit, je tato víra něčím jiným než poslední nadějí rozumu vrhnout most mezi naprostou nutností esence a mezi prožívanou naprostou hodnotou existence? Pro rozum je bytí pouhý materiál, který má býti pozdvižen do ideje; pro život sám je bytí základem i centrem zájmu. Naše bytí má však i jiné požadavky, nežli je požadavek rozumu, a ty stojí v přímém protikladu k racionální metodě. Je tedy nutno buď radikálně racionalistické stanovisko, nebo překonáni racionalismu. Dialektická theologie vidi, že spor je nutný, a rozhodnutí přenechává životu náboženskému. Může se tím filosof uspokojit? Rozhodně přecházeti otázku bylo by příliš pohodlné.",0
92,94,"Recenze na: R. Kynast, Logik und Erkenntnistheorie der Gegenwart",1932,"Heft 5: Reinhard Kynast, Logik und Erkenntnistheorie der Gegenwart, 1930, 8°, str. 58. – Autor správně podotýká, že přehled logické práce v minulé generaci přesahuje možnosti současného referenta; výsledek může býti pouze přehled stanovisek se snahou dospět k nějaké vnitřní jednotě. Hlavní problém dnešní logiky a noetiky vidí ve vztahu logiky a psychologie, ve snaze logiky dojíti bohatšího obsahu a ve snaze, aby naopak psychologie neporušila pevnost logické formy. Tři hlavní kapitoly se obírají 1. školou marburskou a jejím dědictvím u Nikolaie Hartmanna, 2. směry, jež lze pokládat za mimokriticistické (symbolická logika, Meinong, Rickertova teorie hodnoty logické, fenomenologie a její metafysika) , 3. dějinami logiky a noetiky (Cassirer, Aster). Srozumitelnost trpí značnou abstraktností a stručností, – i podivnou terminologií, kterou autor zavádí, aniž ji obšírněji vysvětlil a zdůvodnil. Je sotva správné, počítat Schlicka. jinam než mezi positivisty. Wittgenstein není vůbec jmenován. Zajímavé jsou kritické kapitoly o symbolické logice a o fenomenologii, které autor stoji .blízko.",0
93,95,"Recenze na: G. Ipsen, Sprachphilosophie der Gegenwart",1932,"Philosophische Forschungsberichte, Junker und Dünnhaupt-Verlag, Berlin. Heft 6. Gunther Ipsen, Sprachphilosophie der Gegenwart, 1930, 8°, str. 32. – Tento sešit je z nejzdařilejších. Ukazuje ve třech kapitolách (I. psychologie řeči a obnova filosofie řeči, II. nový pojem řeči, III. metafysika řeči v současném filosofickém myšlení) vývoj od Paulových Principií přes Wundtův psychologismus a Vosslerův, na Crocem orientovaný estetismus k novému pojmu řeči a linguistiky, který svítá u de Saussure a k němuž nemálo přispěly vlivy Husserlovy teorie významu (Bedeutung). Zmiňuje se o konkretních snahách jazykozpytců proniknouti na těchto základech nové problémy (Stenzel, Trubeckoj, Bally a mn. j.). Konečně se zmiňuje o obecně-filosofických inspiracích, k nimž dává v poslední době popud reflexe nad jazykem, zvl. o Cassirerově pokusu ukázati funkci symbolickou (Bedeutungsfunktion) jako základ vědomí sama, a Hönigswaldově psychologii myšlení. Vytknouti je ne vždy jasnou formu a ostré, v textu nezdůvodněné polemiky, zvl. proti škole Martyho. Známou knihu Delacroixovu uvádí sice v bibliografii, ale v textu o ni nemá zmínky.",0
94,96,"Recenze na: E. Gilson, L’esprit de la philosophie médiévale",1932,"Etienne Gilson: L'Esprit de la Philosophie médiévale. Paris, Vrin, 1932. Kniha je první části přednášek, které měl nejlepší dnešní francouzský znatel středověké filosofie Gilson na universitě v Aberdeenu („Gifford Lectures“) v roce 1931–32. Ústřední jejich problém je: Měl středověk svou vlastní filosofii tak jako své umění výtvarné? Jinými slovy: Jest křesťanská filosofie? Otázka byla často diskutována. Posledně historik filosofie Bréhier ve svých dějinách filosofie a v článku „Y a-t-il une philosophie chrétienne?“ v Revue de métaphysique et de morale (avril-juin 1931) dal odpověď zcela zamítavou: „O křesťanské filosofii nemůžeme mluviti právě tak, jako se nedá mluviti o křesťanské matematice nebo fysice.“ Gilson definuje křesťanskou filosofii jako filosofii, která považuje křesťanské zjevení za nutného pomocníka rozumu, a ukazuje, jak z filosofie řecké a zjevení, tak jak je podáno v Bibli, vyrostla ve středověku nová, svérázná filosofie křesťanská. V Písmu není ovšem hotová filosofie, ale jednotlivé jeho výroky, podávané bez nejmenšího důkazu pravdivosti, přivedly středověké filosofy k novým pravdám filosofickým, neznámým filosofům řeckým. Tak pravi na př. Gilson: „řecké myšlení ani ve svých nejvýznačnějších představitelích nedospělo k této podstatné pravdě, kterou podává rázem a bez nejmenšího stínu důkazu slovo Bible: Audi Israel, Dominus Deus noster, Dominus unus est. (Deut. VI. 4.)“ Gilson v řadě kapitol vykládá středověkou metafysiku a nauku o člověku a ukazuje, co tato filosofie, Biblí inspirovaná, přinesla nového. Druhý díl bude obsahovati křesťanskou noetiku a morálku, takže dílo celé bude dobrým uvedením do všech hlavních problémů středověkého myšlení. Práce Gilsonova není myšlena jako apologie. Gilson vůbec nediskutuje otázku křesťanského zjevení; rozebírá prostě jednotlivé jeho pravdy, jak je vypracovala středověká filosofie, a stále je srovnává s filosofií antickou. Právě tento klidný výklad, založený na veliké a jisté erudici, doprovázený neobyčejným uměním slovesným, které umožňuje Gilsonovi jednati neobyčejně jasně a přístupně o těžkých filosofických otázkách, působí na čtenáře přímo sugestivně a pomáhá mu vniknouti do tohoto starého myšlenkového světa, nám dnes tak vzdáleného. Kniha je zároveň konkretním příkladem poměru filosofie a theologie a pomůže při přemýšlení o této otázce.",0
95,97,"Recenze na: E. Bréhier, Histoire de la philosophie",1932,"E. Bréhier: Histoire de la Philosophie, n, sv. 4: 19. století po r. 1850 a 20 stol. Všeob. rejstřík. Paris, Alcan 1932. Str. 275, za 25 frs. Bréhlerovy Dějiny jsou v tomto svazku ukončeny. Budou ještě doplněny dějinami filosofie orientální, zpracovanými společně se známým onentalistou Masson-Ourselem. Lze o nich však již dnes pronésti celkový soud. Na dějiny filosofie klademe požadavek, aby vedly k pochopení celko- vého smyslu dějin myšlení. To značí,. že dějiny se nepochopí jako serie atomdckých fakt, tvořených jednotlivými myšlenkovými pokusy, nýbrž že v nich nutno vysledovat jednoznačnost myšlenkového pohybu, totalitní dynamiku logického pokroku, který je umožňuje. Bréhier není muž takovéto synthese. Jeho dějiny jsou řadou pečlivých často nadmíru pronikavých monograftí, které lze dobře mysliti jako isolované partie, I Bréhier hledá ovšem v dějinách jednotný smysl; jsou mu manifestací mnohoovámosti inteligence; odtud jeho stálé úsilí, zachytit typ chápání a výkladu, vlastní určitému myslitel; spíše než jeho konkrétní nauky a tak se zmocniti myšlenky v jejím tvořivém zřídle. Ale to, co nám posléze ukazuje, je juxtaposice spíše než dialektika neb: hierarchie; filosofický problém dějin filosofie, jednoty jejích smyslu, tu není rozřešen Bréhier se spokojuje tím, že v historických doktrínách ukazuje ž:vé problémy a povznáší tak historii na niveau života problém relativity 81 absolutnosti života myšlenky tím získává na akutnosti, zvyšované imanentním skepticismem historické metody. Chápajíce všecko jednotlivé, nechápeme jedno potřebné. Tento poslední svazek omlouvá se předem, že je pouze skizzou klasifikace, nikoli skutečným: dějinami. Autor zde podává — zjev velmi sympatický — svůj výklad nové filosofie až do nejbližší přítomnosti referováno i o letošních novinkách;, kterou dělí ve dvě období .1850-90 a od 1890 podnes); byl resumován v stručnosti v autorově pražské přednášce O současnem stavu filosofie Liči se tu rozkvět positívistlckého sciemísmu a jebo rozklad, první obdob: je charak'.erisováno formalismem, lhostejností k předmětu, druhé hledí znovu překonat; protiklad mezi náplní života a rozumovou formou protiklad, který byl věrou období předchozího Tyto lákavé formule jsou ovšem aproxamativní, pozdní Milí hleděl překonati posítivlstický intelektualismus a filosofie Spencerova aTaineovase nevyznačuj! lhostejností k objektu. Na druhé straně formalismus je promýšlen do důsledků v marburské škole a u Rickerta. Za nejzdařilejší partie lze pokládat! oddíly o Míliovi a Spencerovi, kde vyšetřován jejich poměr ke klasickému emp’rismu; Spencer vyložen jako „falešný evciucionísta ve smyslu Bergsonevě: volnost a nesourodost doktríny ostře vystupuje J:nak je v knize zajímavé především to co se týče francouzského myšlen: Taineův originální poměr k posítlvismu, detaily o Renouvierovš finirlsmu, Cournotovo překonání kantovského feno-menalismu svéráz Lachelierovy metody syntetické, srovnání Bergsona s novoplatomsmem, aktivní a ;ntelektual:stický spiritualismus Lagneauův a Brunschvicgův Bréhter přihlíží co možná všestranně k filosofické cizině, je však přes to trochu příliš stručný na př. o Rickertovi, nemá zmínky o Las-ková, o DUtheyovi a jeho škole a j.; o Brentanovi stojí „professeur ä Wtirz-bourg“, jako by jeho vlastní činnost a osud nebyl spjat s Vídní (co o něm řečeno, je bezvýrazné, ; není vzpomenuto nových německých positivistů, takže vývoj dnešní německé filosofie se zdá daleko jednoznačnější, nežli vskutku jest; u Husserla není zdůrazněna kritická stránka jeho filosofie a jeho transcendentální idealismus, který se nedá zařazovat do stejné rubriky s realisty anglosaskými. Jen stručná, nevýrazná zmínka o Drie-schovi, vůbec neuveden W. Stern a Volkeltova metafysika, Z ruských filosofů obšírněji traktován Spir, zaznamenán Losský jistě ne na vhodném místě. Často nelze souhlasit též s pořádkem Bréhierova exposé. Tak Stumpf uveden před Brentanem, ačkoli je jeho žák, Moorův článek o idealismu z r, 1903 uveden až po Alexandrovi, atd Stručnost nutila často k abstrakci skreslujíci; tak z celého vývoje Russellova zbývá formule logické konstrukce objektu z neutrálních fakt. Je však takto pojatá doktrína Russellova ještě ,,realismus1 ‘? — Autor vůbec spíše konfrontuje jednotlivé doktríny a myslitele in abstracto. nežli nachází živé svazky mezi jednotlivými naukami a lidskou fysíognomii myslitelů. Škoda též, že uvádí zvláště v posledním oddílu jen nepatrný zlomek použité literatury; nechtěl zatěžovat knihu, která by tím však byla nadmíru získala na instruktivnosti. Bréhierova kniha tedy není určena k tomu. aby nám pomáhala z dnešních filosofických křísí· je· to však dobrá informativní p**’·”*>< .resumuje svůj materiál přesněji, stručněji, jasněji a dokonc příslušné rozvláčné práce české.",0
96,98,"Recenze na: J. Kratochvil, Meditace věků. Dějinný vývoj filosofického myšlení IV. Filosofie nejnovější, Od Kanta po dnešní dobu",1932,"Josef Kratochvil: Meditace věků. Dějinný vývoj filosofického myšlení TV. Filosofie nejnovější (od Kanta po dnešní dobu), Brno, Barvič a Novotný. 1932. Stran 394. Josef Kratochvil je plodný katolický filosofický spisovatel, který ee obírá hlavně dějinami filosofie. Jeho práce byly veřejností přijímány celkem se sympatiemi a to jej asi povzbudilo, aby se dal do podniku, k němuž mu chybějí síly: do souborných dějin filosofie. Svazkem, o kterém referujeme, byly tyto dějiny ukončeny. Je škoda, že dosud nikdo otevřeně neukázal na malou vědeckou cenu této práce, aby veřejnost nebyla zbytečně uváděna v omyl a aby autor sám našel vyšší míru autokritiky. Dějiny filosofie nejsou Kratochvílovi problémem. Otázkou metody se netrápí: podává je jako snůšku názorů bez ladu a bez jednoty, podporován snad druhdy míněním, že moderní filosofie je „pestrou mosaikou názoru a teorií bez vnitřní souvislosti”. Kdo jde na dějiny filosofie s takovýmto předsudkem, nad který není falešnějšího, nemůže jich ovšem pochopiti. U Má-li Kratochvil filosofický program, je jím jakýsi katolický eklekticismus; i tomu se ovšem stává zastáváním tak povrchni these nevěrným. Z jeho bezmocných kritik moderních filosofických teorií zírá totiž naprostý dogmatismus, který se nedovede k filosofickým doktrínám ani přiblížili, natož se do nich vžiti. Kratochvílovi totiž patrně chybí z veliké části dobrá piamenná znalost autorů, o kterých jedná. Jinak by sotva psal s takovou nejistotou; logika Heglova je mu „vědou o myšlení a bytí, o pojmech a podstatách” (63), u Hegla „rozvoj mravní ideje (je řeč o Heglově mravnosti, nikoli moralitě) projevuje se nejlépe v útvarech sociálních”, u Bolzana „z předmětné souvislosti v sobě jednoznačných představ vyplývají posléze i »představy o sobě«“ atd. To vše jsou projevy myšlenkové nejistoty, které mohlo být snadno odpomoženo, kdyby autor přešel od kompendií k dílům samotným. Spis se takovými místy hemží. Za výraz stylistické neobratnosti nelze je pokládati, neboť prostota a jasnost podání jsou jinak, v případech, že vykládá to. co je mu běžné, vskutku přednostmi Kratochvílových prací. Ale je tu i leccos horšího. Spis je pln hrubých omylů a nedopatření, způsobených spěchem či nedbalostí. Npř. o Kantovi řečeno str. 22: „Důkaz kosmologický dovozuje z účelnosti v přírodě jsoucnost bytosti, jež tuto účelnost přivodila. Kant však nazývá pojem účelnosti názorem subjektivním. Stejně negativně kritisuje i ostatní důkazy jsoucnosti boží.” Autor hrubě zmátl Kantův důkaz kosmologický a fysikotheologický a ve vyvracení tohoto připsal Kantovi argument, kterého Kant nikdy neužil. Autor očividně neměl transcendentální dialektiku v rukou, poněvadž jinak by při Kantově systematickém způsobu nahlédl, že každý důkaz má u Kanta svou přesnou funkci vzhledem k rozptýlení transcendentálního klamu. Vždyť ostatně dovedl vykládati o Kantovi obyčejné fráze, takže jeho nauka vypadá konečně jako „naprostý subjektivismus”, a pronikl do jeho nauky tak málo, že mu klade tuto otázku: ,,Jsou-li však tyto formy jenom v nás, co zůstane ve věcech samých, když přece vše, co vnímáme, jsou vlastně jenom formální prvky?” – Podotknu ještě, že o transcendentální apercepce a dedukci kategorií, tedy o tom, co dá vskutku přemýšlení, není u Kratochvíla kloudného slova. – Autor udává mezi „hlavními spisy Schellingovými” jako poslední „Philosophie und Religion” a „uber das Wesen der menschlichen Freiheit”; je jeho právem vybírat mezi spisy filosofovými ty, jež pokládá za hlavní, odůvodní-li si to; ale s podivem je, že ve svém výkladu o Schellingovi přeskočí pak úplně období filosofie svobody a vykládá hned o positivní filosofii, jejíž díla mezi hlavními spisy filosofovými neuvádí. Tento podivný postup vede asi opět k nějakému kompendiu. – Je zajisté neoprávněno počítat mladého Fichte, Weisse a Ulriciho k Heglově pravici. Nahlowského počítá autor mezi herbartovské esthetiky atd. Takových výtek bylo by více. Obracím pozornost ještě na jednu zbytečnost, totiž uvádění spousty jmen autorů a spisů, o nichž se nic věcného a filosofického nepoví, a která zaplňuje celé stránky. Jediné to, že dějinám filosofie se u nás věnuje poměrně malá pozornost a že se nepěstují přisně vědecky, umožnilo tento spis, jehož podrobná analyse by zabrala stránky. Popularieovat vědu mohou jen ti, kdo stojí na I její výši a mají jistou ruku. Jan Patočka.",0
97,99,"Recenze na: C. Bouglé, Socialismes français",1932,"C. Bouglé: Socialismes franfats. Paris A. Colin, 1932, — .Od utopic¬kého socialismu k hospodářské de¬mokracii jest podtitulek poslední práce Bougléovy. Bouglé podává konfrontaci francouzských sociali¬stických teorií s dnešními hospodář¬skými a politickými problémy a ukazuje jejich vliv na současné fran¬couzské sociální myšlení. Jsou to hlavně Saint-Simon Fourier a Proudhon, jejichž učení rozbírá a zjišťuje jejich „bilanci“ v dnešní si¬tuaci. Od prvního vede cesta k prů¬myslové organisaci, od druhého ke družstevnictví, od třetího k syndika- lismu. Vlastnímu výkladu jest pře¬deslána kapitola o ideovém odkazu 18. století a Velké revoluce, v němž francouzské ideje socialistické jed-nak pokračují, jednak se proti ně¬mu obracejí. Knížečka podávající velmi pěkný přehled současného francouzského sociálně politického myšlení v jeho historické perspek¬tivě. Je doplněna dobrou bibliogra¬fií příslušné literatury,",0
98,100,"Recenze na: J. Maritain,  Le songe de Descartes",1932,"Jacques Maritain: Le Songe de Descartes. Paris, 1932. – Řada studií známého francouzského neothomisty o descartesovské filosofii a jejích důsledcích pro moderní myšlení. „Scientia admirabilis”, universální, na matematice založená věda, zjevená Descartesovi ve snu v noci 10. listopadu 1619, Descartesovo „cogito” s racionalismem, idealismem a dualismem z něho vyplývajícím, odluka filosofie od theologie, vědy od „moudrosti”, toto descartesovské dědictví, tradované a domyšlené třemi stoletími, stává se dnes osudem modernímu člověku. Descartes je veliký francouzský hřích v moderní historii”. Proti jeho filosofii a jejím chybám, které se dnes ukazují v celé své šíři, třeba Postaviti, jak se u Maritaina rozumí samo sebou, katolický názor světový Tomáše Akvinského. Knížka jasně a bystře myšlená a živě psaná poučí čtenáře o Descartesovi a moderním myšlení, i když jej nepřesvědčí o správnosti vlastní filosofie Maritainovy.",0
99,101,"Recenze na: J. Slavík, Básnická perioda českého dějepisectví, Poznámky k rektorské řeči univ. prof. dra Josefa Pekaře",1932,"Dr. Jan Slavík: Básnická perioda Českého dějepisectví. Poznámky k rektorské řeči univ. prof. dra Josefa Pekaře. Praha, 1932, nákladem vlastním. Slavíkova brožura je pokračováním jeho polemik s prof. Pekařem. Slavík kritisuje tentokráte Pekařovu periodisaci českých dějin, jak ji Pekař formuloval ve své rektorské přednášce. Vytýká v podstatě Pekařovi, že vidí české dějiny s hlediska svého vlastního konservatismu a že proto není dost práv na př. husitství jako revolučnímu období českých dějin. Nerozlisuje, jak bychom to formulovali sami, mezi subjektivním smyslem událost! (to, co jejich původcově zamýšleli) a smyslem objektivním, který se objeví zřetelně v dalším vývoji, třebas by původně ani nebyl zamýšlen. (Wundt mluví v takovýchto případech o „Heterogonie der Zwecke”; rozlišení „smysl objektivní a subjektivní” je Maxe Webera.) Pekař nedefinuje, jeho terminologie jest spíše „básnická”, obrazná, než přísně pojmová, vědecká. To jsou podle Slavíka Pekařovy nedostatky formálně logické. Po stránce věcné je Pekařova periodisace neúplná, charakteristika jednotlivých období, pokud ji Pekař vůbec podal, je nepřesná, ba libovolná, jak se Slavík snaží ukázati rozborem Pekařova pojetí doby gotické. Mám za to, že Slavíkovy výtky jsou ve svém jádru oprávněny; škoda, že forma jeho kritiky jest zbytečně ostrá, podrážděná, vůči historiku Pekařova významu nemístná a klidné, věcné úvaze o této otázce jen na škodu. Problém periodisace českých dějin, který je zrovna tak historický jak filosofický, nedá se ovšem vyříditi jen takovýmito brožurami. O jeho filosoficko-logických předpokladech musilo by být napřed jasno. Co podává Pekař, jest na př. Spíše typisace českých dějin než periodisace. Při této*) jde o učlenění celých dějin, rozdělení další na pododdělení, o charakteristiku celého údobí každé periody, o jejich vzájemnou souvislost. Typisace pracuje spíše metodou „ideálních typů”, zachycuje hlavni výtěžek, kulminační bod, „smysl” určitých epoch, které takto typisuje. Takováto charakteristika jest povahy „intuitivní”, jednostranná; určité znaky– vyhrocuje a nechává nepovšimnuty řadu jiných. Pokus Pekařův jest tohoto druhu. Jeho periodizační princip jest mu spíše metodickým prostředkem k pochopení „smyslu” dějinných dob, než logickým dělítkem; jeho doba „gotická”, „gotický člověk”, jsou spíše „ideální typy”, než dostatečně ve svém celku a vývoji charakterisované periody. Poněvadž Pekař nikde nepraví, co periodisaci rozumí, z jakých logických a filosofických předpokladů vychází, jakou metodou pracuje, není jasno, co vlastně chce. Slavik se ve své brožuře zmiňuje také o poměru Pekařově k Lamprechtovi. Tvrdl však neprávem, že se Pekař mýlí, praví-li, že „Lamprecht netušil, že jej v požadavku sociálně psychologické periodisace předešel Auguste Comte.” V Revue de Synthèse historique sv. X„ na kterou Slavík odkazuje, Lamprecht píše sice o svém vztahu ke Comteovi, ale právě proto, aby dokázal, že na jeho názory fllosoficko-dějinné Comte neměl přímého vlivu, poněvadž ho vůbec neznal, tedy to, co tvrdí Pekař.",0
100,102,Recenze na: Philosophische Forschungsberichte,1932,"Philosophische Forschungsberichte. Junker u. Dunnhaupt-Verlag, Berlin. Heft 3. Hans Leisegang, Religionsphilosophie der Gegenwart. 1930, 8°, 102 s. — O jednom svazečku této sbírky (Burkampově Přírodní filosofii) referoval již v České mysli dr. Tardy. Bude však účelné upozornit na ni jako celek. Zdá se, že není vydávána podle jednotného plánu, nýbrž spíše s ohledem na odborníky, kteří zpracovávají jednotlivé dílky. K autorům neněmeckým se přihlíží minimálně (ze svazků, o nichž bude zde referováno, činí tak obšírněji jedině Ipsen; u Burkampa z cizích autorů uvedení pouze Brouwer, Russell, Eddington, Heisenberg, Whitehead jen jako spolupracovník na Principia mathematica, Rignano, Jennings; v Leisegangovi vzpomenuto pouze tří cizích autorů: Dubnova, Guardiniho a Jamese, neuvedení ani francouzští novothomisté, neuvedena Heringova „Phénoménologie et Philosophie religieuse“; také u Kynasta přichází cizina silně zkrátka i na těch polích, kde pracuje s větší intensitou než Německo, na př. v logistice). Je to krátce přítomné myšlení s německého hlediska; ale poněvadž přese všecko je Německo stále filosoficky nejvšestrannější a nejrušnější, má sbírka značnou informativní cenu. Každý dílek má obšírnou bibliografii. Leisegangův sešit měl úlohu velmi obtížnou. Průřez dnešní náboženskou filosofií měl by její motivy ukázat nikoli jako kuriosa, nýbrž jako odpovědi na důležité otázky našeho života. Autor však byl bezmocný před rozsahem látky a skrovností místa; výsledek je ten, že předvádí chaotický, jen vnějškově spjatý pohled na oživlé náboženské filosofování, jehož jednotlivé tendence se ostře potírají. Děli je v náboženskou fil. židovskou, katolickou, protestantskou a čistě filosofickou (zde opět tendence kriticistická, fil. hodnot, směr Euckenův, realismus Dunkmannův, psychologicko-empirický Jamesův-Wobberminův, fenomenologický a varia); často je klasifikace dost libovolná, na př. sbližuje-li se Tillich s Euckenem a odtrhuje hodně daleko od dialektické teologie. Charakter kritické bibliografie (často hodně zběžné) ztrácí kniha jen v partiích polemických. Z těchto nejobšírnější je kapitola, věnovaná dialektické theologii. Překvapuje, že Kierkegaarda, otce dialektického hnuti, kterého se snaží všemožně představit jako pouhého podivína a brusiče paradoxů, kritisuje pouze velmi paušálně a nejednotně filosoficky. Elementárním námitkám, stavěným proti dialektice K-vě jako neplodné a chorobné, mohl se autor vyhnout, respektuje třeba starou Hoffdingovu práci o K-vi z Fromannových klasiků. Dialektická theologie si uvědomila a přiznala, že ideál rozumu je protikřesťanský. Je tedy něco vznešeného, vysoce cenného mimo ideál rozumu, mimo svět jako racionální konstrukci. To je důležitý filosofický problém. Všem těm, jimž stále ještě křesťanství je náboženstvím, nutno žíti v nepřekonatelném protikladu. Věřit neznamená věřit, protože.... nýbrž... a přece věřit. Je-li však vskutku nutno přece věřit, je tato víra něčím jiným než poslední nadějí rozumu vrhnout most mezi naprostou nutností esence a mezi prožívanou naprostou hodnotou existence ? Pro rozum je býti pouhý materiál, který má býti pozdvižen do ideje; pro život sám je býti základem i centrem zájmu. Naše býti má však i jiné požadavky, nežli je požadavek rozumu, a ty stoji v přímém protikladu k racionální metodé. Je tedy nutno buď radikálně racionalistické stanovisko, nebo překonáni racionalismu. Dial. theologie vidi, že spor je nutný, a rozhodnutí přenechává životu náboženskému. Může se tím filosof uspokojit? Rozhodně přecházeti otázku bylo by příliš pohodlné. — Heft 5. Reinhard Kynast, Logik u. Erkenntnistheorie der Gegenwart. 1930, 8', str. 58. — Autor správně podotýká, že přehled logické práce v minulé generaci přesahuje možnosti současného referenta; výsledek může býti pouze přehled stanovisek se snahou dospět k nějaké vnitřní jednotě. Hlavní problém dnešní logiky a noetiky vidí ve vztahu logiky a psychologie, ve snaze logiky dojiti bohatšího obsahu a ve snaze, aby naopak psychologie neporušila pevnost logické formy. Tři hlavni kapitoly se obírají 1. školou marburskou a jejím dědictvím u Nikol. Hartmanna, 2. směry, jež lze pokládat za mimokriticislické (symbolická logika, Meinong, Rickertova teorie hodnoty logické, fenomenologie a jeji metafysika), 3. dějinami logiky a noetiky (Cassirer, Aster). Srozumitelnost trpí značnou abstraktností a stručnosti, — i podivnou terminologii, kterou autor zavádí, aniž ji obšírněji vysvětlil a zdůvodnil. Je sotva správné, počítat Schlicku jinam než mezi positivisty. Wittgenstein není vůbec jmenován. Zajímavé jsou kritické kapitoly o symbolické logice a o fenomenologii, které autor stoji blízko. —- Heft 6. Günther Ipsen, Sprachphilosophleder Gegenwart. 1930, 8"", str. 32. — Tento sešit je z nejzdařilejších. Ukazuje ve třech kapitolách (I. psychologie řeči a obnova filosofie řeči, II. nový pojem řeči, HI. metafysika řeči v současném filosofickém myšleni) vývoj od Paulových Prlncipii přes Wundtův psychologismus a Vosslerův, na Crocem orientovaný estetismus k novému pojmu řeči a lingvistiky, který svitá u de Saussure a k němuž nemálo přispěly vlivy Husserlovy teorie významu (Bedeutung). Zmiňuje se o konkrétních snahách jazykozpytců proniknouti na těchto základech nové problémy (Stenzel, Trubeckoj, Bally a imn. j.). Konečně se zmiňuje o obecně-filosofických inspiracich, k nimž dává v poslední době popud reflexe nad jazykem, zvi. o Cassirerově pokusu ukázati funkci symbolickou (Bedeutungsfunktion) jako základ vědomi sama, a Honigswaldově psychologii myšleni. Vytknouti je ne vždy jasnou formu a ostré, v textu nezdůvodněné polemiky, zvi. proti škole Martyho. Známou knihu Delacroixovu uvádí sice v bibliografii, ale v textu o ní nemá zmínky.",0
101,103,Česká filosofie 2. přednáška část 1. ,Magnetofonový kotouč,,0
102,104,Česká filosofie 2. přednáška část 2.,Magnetofonový kotouč,,0
103,105,Česká filosofie 2. přednáška část 3.,Magnetofonový kotouč,,0
104,106,Česká filosofie 2. přednáška část 4.,Magnetofonový kotouč,,0
105,107,3. přednáška k filosofii dějin 1. část,Magnetofonový kotouč,,0
106,108,3. přednáška k filosofii dějin 2. část,Magnetofonový kotouč,,0
107,109,3. Mají dějiny smysl? - 1. část,Magnetofonový kotouč,,0
108,110,3. Mají dějiny smysl? - 2. část,Magnetofonový kotouč,,0
109,111,Duchovní člověk a intelektuál - část 3.,Magnetofonový kotouč,,0
110,112,6. Války ve 20 stol. 1. část,Magnetofonový kotouč,,0
111,113,6. Války ve 20 stol. pokračování,Magnetofonový kotouč,,0
112,114,Přirozený svět a teologie 2.část,Magnetofonový kotouč,,0
113,115,Přirozený svět a teologie 3. část dokončení,Magnetofonový kotouč,,0
114,116,1. Fenomenologie a strukturalismus 1. část - úvod,Magnetofonový kotouč,,0
115,117,1. Fenomenologie a strukturalismus 2. část - úvod ,Magnetofonový kotouč,,0
116,118,2. Fenomenologie a strukturalismus 2.část ,Magnetofonový kotouč,,0
117,119,2. Fenomenologie a strukturalismus (neznámá),Magnetofonový kotouč,,0
118,120,1. Fenomenologie a strukturalismus pokračování a dokončení,Magnetofonový kotouč,,0
119,121,3. Fenomenologie a stukturalismus 1. část ,Magnetofonový kotouč,,0
120,122,3. Fenomenologie a strukturalismus 2.část,Magnetofonový kotouč,,0
121,123,3. Fenomenologie a strukturalismus 3.část ,Magnetofonový kotouč,,0
122,124,"1 Úvodní slovo Rezek, Patočka revize vědy u Menarda Bosse",Magnetofonový kotouč,,0
123,125,2 Patočka - Revize pojetí vědu u Medarda Bosse,Magnetofonový kotouč,,0
124,126,3 Diskuze,Magnetofonový kotouč,,0
125,127,4 Konec diskuze,Magnetofonový kotouč,,0
126,128,5 Úvodní slovo prof. Jan Patočka,Magnetofonový kotouč,,0
127,129,"6 Úvodní slovo dr. Němec, diskuze",Magnetofonový kotouč,,0
128,130,7 Pokračování diskuze,Magnetofonový kotouč,,0
129,131,8 Závěr diskuze,Magnetofonový kotouč,,0
130,132,"1. Dasein analytické pojetí symptomu, Němec 1. část",Magnetofonový kotouč,,0
131,133,"2. Dasein analytické pojetí symptomu, Němec 2. část a diskuze",Magnetofonový kotouč,,0
132,134,"3. Dasein analytické pojetí symptomu, Němec, dokončení",Magnetofonový kotouč,,0
133,135,"Patočka, fenomén, kousek na konci bez popisu",Magnetofonový kotouč,,0
134,136,"Zrod evropského uvažování o kráse v antickém řecku, městská knihovna",Magnetofonový kotouč,,0
135,138,"Husserl Krize, přednáška ve společnosti pro sociální bádání",Magnetofonový kotouč,,0
136,144,Husserl Krize 2. seminář část 1.,,,0
137,145,Husserl Krize 2. seminář část 2.,,,0
138,146,Husserl Krize 2. seminář část 3.,Magnetofonový kotouč,,0
139,147,Husserl Krize 3. seminář část 1.,Magnetofonový kotouč,,0
140,148,Husserl Krize 3. seminář část 2.,Magnetofonový kotouč,,0
141,149,Husserl Krize 4. seminář část 3.,Magnetofonový kotouč,,0
142,150,Husserl Krize 4. seminář část 4.,Magnetofonový kotouč,,0
143,151,Husserl Krize 5. seminář část 1.,Magnetofonový kotouč,,0
144,152,Husserl Krize 3. seminář část 3.,Magnetofonový kotouč,,0
145,153,Husserl Krize 4. seminář část 1.,Magnetofonový kotouč,,0
146,154,Husserl Krize 4. seminář část 2. (začátek divná deformace hlasu),Magnetofonový kotouč,,0
147,155,Husserl Krize 5. seminář část 2.,Magnetofonový kotouč,,0
148,156,Husserl Krize 5. seminář část 3.,Magnetofonový kotouč,,0
149,157,Husserl Krize 6. seminář část 1.,Magnetofonový kotouč,,0
150,158,Husserl Krize 6. seminář část 2.,Magnetofonový kotouč,,0
151,159,Husserl Krize 6. seminář část 3.,Magnetofonový kotouč,,0
152,160,Husserl Krize 8. seminář část 1.,Magnetofonový kotouč,,0
153,161,Husserl Krize 8. seminář část 2.,Magnetofonový kotouč,,0
154,162,Husserl Krize 7. seminář pouze část,Magnetofonový kotouč,,0
155,163,Husserl Krize 7. seminář část 2.,Magnetofonový kotouč,,0
156,164,Husserl Krize 9. seminář část 1.,Magnetofonový kotouč,,0
157,165,Husserl Krize 9. seminář část 2.,Magnetofonový kotouč,,0
158,166,Husserl Krize 9. seminář část 3.,Magnetofonový kotouč,,0
159,167,Husserl Krize 10. seminář část 1.,Magnetofonový kotouč,,0
160,168,Husserl Krize 10. seminář část 2. dokončení,Magnetofonový kotouč,,0
161,169,Husserl Krize 11. seminář část 1.,Magnetofonový kotouč,,0
162,170,Husserl Krize 11. seminář část 2.,Magnetofonový kotouč,,0
163,171,Husserl Krize 11. seminář část 3.,Magnetofonový kotouč,,0
164,172,Husserl Krize 12. seminář část 1.,Magnetofonový kotouč,,0
165,173,Husserl Krize 12. seminář část 2.,Magnetofonový kotouč,,0
166,174,Husserl Krize 12. seminář část 3.,Magnetofonový kotouč,,0
167,175,Husserl Krize 13. seminář část 1.,Magnetofonový kotouč,,0
168,176,Husserl Krize 13. seminář část 2.,Magnetofonový kotouč,,0
169,177,Husserl Krize 14. seminář dokončení,Magnetofonový kotouč,,0
170,178,Husserl Krize 15. seminář 1 část,Magnetofonový kotouč,,0
171,179,Husserl Krize 15. seminář 2. část,Magnetofonový kotouč,,0
172,180,Husserl Krize 16. seminář 1. část,Magnetofonový kotouč,,0
173,181,Husserl Krize 13. seminář část 3.,Magnetofonový kotouč,,0
174,182,Husserl Krize 14. seminář část 1.,Magnetofonový kotouč,,0
175,183,Husserl Krize 14. seminář část 2.,Magnetofonový kotouč,,0
176,184,Husserl Krize 17. seminář část 2.,Magnetofonový kotouč,,0
177,185,Husserl Krize 18. seminář část 2.,Magnetofonový kotouč,,0
178,186,Husserl Krize 16. seminář část 2.,Magnetofonový kotouč,,0
179,187,Husserl Krize 16. seminář část 3.,Magnetofonový kotouč,,0
180,188,Husserl Krize 17. seminář část 1.,Magnetofonový kotouč,,0
181,189,Husserl Krize 18. seminář část 3.,Magnetofonový kotouč,,0
182,190,Husserl Krize 19. seminář část 1.,Magnetofonový kotouč,,0
183,191,Husserl Krize 19. seminář část 2.,Magnetofonový kotouč,,0
184,192,Husserl Krize 20. seminář část 1.,Magnetofonový kotouč,,0
185,193,Husserl Krize 20. seminář část 2.,Magnetofonový kotouč,,0
186,194,Husserl Krize 20. seminář část 3.,Magnetofonový kotouč,,0
187,195,Husserl Krize 21. seminář část 1.,Magnetofonový kotouč,,0
188,196,Husserl Krize 21. seminář část 2.,Magnetofonový kotouč,,0
189,197,Husserl Krize 22. seminář část 1.,Magnetofonový kotouč,,0
190,198,Husserl Krize 22. seminář část 2.,Magnetofonový kotouč,,0
191,199,Husserl Krize 22. seminář část 3.,Magnetofonový kotouč,,0
192,200,Husserl Krize 23. seminář část 3.,Magnetofonový kotouč,,0
193,201,Husserl Krize 22. seminář část 4. dokončení,Magnetofonový kotouč,,0
194,202,Husserl Krize 23. seminář část 1.,Magnetofonový kotouč,,0
195,203,Husserl Krize 23. seminář část 2.,Magnetofonový kotouč,,0
196,204,Husserl Krize 24. seminář část 2.,Magnetofonový kotouč,,0
197,205,Husserl Krize 25. seminář část 1.,Magnetofonový kotouč,,0
198,206,Husserl Krize 23. seminář část 4. dokončení,Magnetofonový kotouč,,0
199,207,Husserl Krize 24. seminář část 1.,Magnetofonový kotouč,,0
200,208,Husserl Krize 25. seminář část 3.,Magnetofonový kotouč,,0
201,209,Husserl Krize 25. seminář část 2.,Magnetofonový kotouč,,0
202,210,Husserl Krize 27. seminář část 2.,Magnetofonový kotouč,,0
203,211,Husserl Krize 27. seminář část 3.,Magnetofonový kotouč,,0
204,212,Husserl Krize 28. seminář část 1.,Magnetofonový kotouč,,0
205,213,Husserl Krize 26. seminář část 1.,Magnetofonový kotouč,,0
206,214,Husserl Krize 26. seminář část 2.,Magnetofonový kotouč,,0
207,215,Husserl Krize 27. seminář část 1.,Magnetofonový kotouč,,0
208,216,Husserl Krize 29. seminář část 1.,Magnetofonový kotouč,,0
209,217,Husserl Krize 28. seminář část 2.,Magnetofonový kotouč,,0
210,218,Husserl Krize 29. seminář část 3.,Magnetofonový kotouč,,0
211,219,1. seminář,Magnetofonový kotouč,,0
212,220,"2. seminář, část 2.",Magnetofonový kotouč,,0
213,221,"3. seminář, část 1.",Magnetofonový kotouč,,0
214,222,"3. seminář, část 2.",Magnetofonový kotouč,,0
215,223,"4. seminář, jen část",Magnetofonový kotouč,,0
216,224,5. seminář,Magnetofonový kotouč,,0
217,225,"6. seminář, jen část",Magnetofonový kotouč,,0
218,226,"6. seminář, 2 část par 13 strana 82-84",Magnetofonový kotouč,,0
219,227,"7. seminář, 1 část par14 strana 85",Magnetofonový kotouč,,0
220,228,"7. seminář, 2. část par 14 strana 85-87",Magnetofonový kotouč,,0
221,229,"7. seminář, 3. část par14 strana 88",Magnetofonový kotouč,,0
222,230,"8. seminář, 1. a 2. část par14 strana 88-92",Magnetofonový kotouč,,0
223,231,"9. seminář, 2. část strana 96",Magnetofonový kotouč,,0
224,232,"9. seminář, 3. část strana 96-100",Magnetofonový kotouč,,0
225,233,"8. seminář, 2. část strana 92-95",Magnetofonový kotouč,,0
226,234,"8. seminář, dokončení",Magnetofonový kotouč,,0
227,235,"9. seminář, 1. část strana 95-96",Magnetofonový kotouč,,0
228,236,"10. seminář, 3. část",Magnetofonový kotouč,,0
229,237,"9. seminář, dokončení",Magnetofonový kotouč,,0
230,238,"11. seminář, 1 část",Magnetofonový kotouč,,0
231,239,"10. seminář, 1. část strana 100-101",Magnetofonový kotouč,,0
232,240,"10. seminář, 2. část strana 101-102",Magnetofonový kotouč,,0
233,241,"11. seminář, 2.část",Magnetofonový kotouč,,0
234,242,"11. seminář, dokončení",Magnetofonový kotouč,,0
235,243,"12. seminar, 1 část par17 strana 102-105",Magnetofonový kotouč,,0
236,244,"12. seminář, 2 část strana 106-109",Magnetofonový kotouč,,0
237,245,"13. seminář, 1 část",Magnetofonový kotouč,,0
238,246,"13. seminář, 2 část",Magnetofonový kotouč,,0
239,247,"13. seminář, dokončení",Magnetofonový kotouč,,0
240,248,"14. seminář, 1. část (špatný zvuk)",Magnetofonový kotouč,,0
241,249,"14. seminář, 2. část (špatný zvuk)",Magnetofonový kotouč,,0
242,250,"14. seminář, 3. část dokončení",Magnetofonový kotouč,,0
243,251,"15. seminář, 2. část",Magnetofonový kotouč,,0
244,252,"15. seminář, 1. část",Magnetofonový kotouč,,0
245,253,"15. seminář, 4. část dokončení",Magnetofonový kotouč,,0
246,254,"16. seminář, 1. část",Magnetofonový kotouč,,0
247,255,"15. seminář, 3. část",Magnetofonový kotouč,,0
248,256,"17. seminář, 3. část dokončení",Magnetofonový kotouč,,0
249,257,"18. seminář, 1. část",Magnetofonový kotouč,,0
250,258,"17. seminář, 2. část",Magnetofonový kotouč,,0
251,259,"16. seminář, 3. část",Magnetofonový kotouč,,0
252,260,"17. seminář, 1. část",Magnetofonový kotouč,,0
253,261,"16. seminář, 2. část",Magnetofonový kotouč,,0
254,262,Několik poznámek k důkazům boží jsoucnosti u Tomáše Akvinského,1933,"Několik poznámek k důkazům boží jsoucnosti u Tomáše Akvinského Následující řádky obsahují téměř výhradně náznaky a problémy. Jsem si vědom jejich předběžnosti. Ale filosofování a pochopení filosofie je něco stále počínajícího, otvírajícího perspektivy, které vedou možná pak k dalším perspektivám. Otázka, kterou se zabývám, je určitý aspekt vzájemného poměru řeckého, křesťanského a moderního myšlení. Řecká filosofie dala vznik filosofickému pojmu boha; křesťanství jej sice modifikovalo v podstatných bodech, ale není bez něho myslitelné; moderní doba stojí vůči němu v rozdvojené posici, v kritické situaci, pociťujíc nutnost a začasté nevidouc možnost radikální reformy. Každá filosofie stojí v určité základní situaci spirituálního charakteru; v ní jsou její vlastní, životní předpoklady; teprve pochopení této situace, která je historická, může otevřít pochopení pro filosoficky věcný obsah nauk. To bychom chtěli ukázat na příkladě sv. Tomáše, a to u příležitosti přesně ohraničeného filosofického problému, problému boží existence. 1. Křesťanství a důkaz boží existence. Je vůbec otázka, zda či pokud křesťanství připouští důkaz boží existence. Dokazování samo předpokládá duševní attitudu zcela specifickou; je to odhalování dosud zakrytého, nezjevného, ale přec jen podstatně přístupného, a to způsobem, který patří k podstatě člověka jakožto člověka. Křesťanské důkazy byly např. Augustinem a ranou scholastikou pojaty v poněkud jiném smyslu; nikoli nutně člověk jako člověk, ale zajisté křesťan jako křesťan může odkrývat to, co je takto eminentně skryto v ""přirozené"" světské situaci. Důkaz boží jsoucnosti předpokládá pro Augustina určitý stupeň konverse, určitou primitivní vůli duše vyjíti v ústrety, a tato vnitřní reforma je tak zároveň reformou inteligence. Před poznáním předchází víra. Chce-li rozřešit naléhavý problém, vzývá Augustin boha (cf. Conf. XI, 17 ad in.); podobně Anselm (cf. Proslogium, cap. I). Další charakteristický rys je, že tento důkaz se děje, pokud jen lze, v nitru člověka, jeho předmětem není vnější svět; aspoň to je jediný způsob vskutku uspokojující, důkaz, který se odehrává čiře v oblasti ducha. Víra je tak původní milieu, v němž se odehrává důkaz boží jsoucnosti pro křesťana. Křesťanská pravda předpokládá křesťanskou inteligenci. Víra je víra v něco mimosvětského, pro co člověk jako člověk sám není otevřen: @#. 2. Sv. Tomáš a jeho důkazy. V důkazech sv. Tomáše vládne, jak se obvykle říká, jiný duch. Již to, že na první místo klade Tomáš v Summa theologiae argumentum ex parte motus, které je mu ""prima et manifestior via"", a to, že jej nejčastěji a nejobšírněji probírá, ukazuje proti augustinovské niternosti novou orientaci (viz též S. Th. I, 2, 3, ad resp.). Komentář k 7. a 8. knize Fysiky, k 12. Metafysiky, 13. kap. Contra Gentes jsou hlavní texty. Pouze podřadnější texty, jako raný komentář k Sentencím a Quaest. disp., kde věc projednávána @#, argumentu nevzpomínají. Stál Tomáše jistě nejvíce práce; někde nebyl zároveň Tomáš tak dalek starší křesťanské tradice (židovští filosofové a Adelhard z Bathu ovšem zde předešli příkladem). Nikdy však si asi Tomáš nebyl též tolik vědom, že se musí uchýliti od slov Filosofa, z jehož doktrin svůj důkaz uměle složil. Celý argument, jak jej presentuje S. Th. I. qu. II a, 3, aplikuje dva základní texty aristotelské fysiky: H 1, 242 a 16 sl. a @# 5, 257 b 2 l. vol. 6-12. V prvním z nich Aristoteles dokazuje, že v serii hybatelů a věcí hýbaných nutno posléze předpokládat prvního hybatele. V druhém se ukazuje, že nic nehýbe sebou samým jinak než per accidens; tedy primum movens bude samo nehybné. Ovšem důkaz, který u Aristotela má zcela jiný dosah a smysl, daleko větší ""brisanci"" nežli v této Tomášově formulaci. Neboť celá kniha @# Fysiky je mohutná, jednotná konstrukce, která spočívá na principu nutnosti a věčnosti pohybu. Jsme-li dnes náchylni podceňovat tento argument, který nám presentuje boha jako fysický faktor, nutno u Aristotela uvážiti, že tento důkaz je zde vlastním zpečetěním pochopitelnosti, jaksi ideálního charakteru světa. Věčný pohyb je jako věčný život, který prochází bez ustání věčným tělem světa. A věčnost pohybu je apercipována na věčnosti času, který sám nemůže být pochopen jinak než z pohybu. Teprve z této věčnosti pohybu vyplývá věčnost prvního hybatele. Způsob, kterým argumentuje Tomáš, má v sobě zvláštní rozeklanost. Na jedné straně hledí dokázat, že Aristotelův vhled do věčnosti času a světa není průkazný. Pro Tomáše je počátek času představitelný a řeč o ""tom, co bylo před jeho vznikem"" je obrazná, nevlastní řeč. ""Non enim, si ponimus tempus quandoque incepisse, oportet ponere prius nisi quid imaginatum"". Na druhé straně důvěra, že daný pohyb ve světě, který má časový počátek, má týž charakter ustavičnosti - důvěra, která se vysvětluje, když je známa povaha primum movens jako actus purus, který hýbe jsa milován, která však neplyne z prosté situace pohybu ve světě, není-li tento neporušitelný. Frapantní nedostatečnost tohoto důkazu pochopíme, uvědomíme-li si podle slov komentáře k 8. knize Fysiky, že Tomáš pojímá celou aristotelskou argumentaci hypotheticky a a fortiori, že tedy ji neodmítá, nýbrž svým způsobem asimiluje. Bůh se dá dokázat - to je proň smysl 8 kn. Fysiky - i za předpokladu věčnosti světa; za předpokladu stvořenosti, absolutního vzniku světa, času, pohybu, je věc ještě zřejmější. Tomáš asi ponechal text S. T. úmyslně v jisté neurčitosti, vybíraje z Aristotela to, co není výslovnou urážkou křesťanského vědomí, a na druhé straně ponechávaje dveře otevřeny pro celou šířku Aristotelova důkazu. Že primum movens nestvořeného a primum movens stvořeného světa jsou podstatou odlišné věci, že ztotožnit obojí určitým způsobem znamená odvážnou synthesu, která musí mít v první řadě dosah pro sám křesťanský pojem Boha - to je nutno si uvědomit, má-li být pochopen smysl Tomášovy filosofie. Že při tom smysl aritotelismu nemůže býti dodržen, rozumí se ovšem samo, i když skoro každé slovo zní orthodoxně peripateticky. Tak je tomu u druhého důkazu, z ""principu kausality"", který je cele vystavěn na 2. kapitole @# Met. (pravost @# je sporná, v. Jäger, Entstehungsgesch. 116, ale obsah rozhodně aristotelský). Tento důkaz pro Aristotela není než určitou obměnou důkazu prvního hybatele; pro Tomáše je ovšem důležitý, neboť znění dovolovalo pojmout pojem první příčiny v širokém smyslu, který obsahuje kreaci. Pro Aristotela jediný důkaz, pro Tomáše nutně dvojí. Aristoteles ostatně v témže textu dokazuje mj. věčnost první hmoty, jak Tomáš sám ovšem nejlépe vidí, takže celý text v podstatě není nic jiného, než explikace zásady, že v jakémkoli ze čtyř modů příčiny musí být dán určitý počátek. Třetí důkaz - z kontingence světa, kterého se druhdy ještě dnes používá nejen u scholastiků - je opět transposice Filosofových idejí, jdoucích zcela v témž jednotném směru, tentokráte z knihy @# Met., kde Aristoteles ukazuje jednak (6. kap.), že není-li @# čistá energie, nemůže existovat věčný svět (1071 b 22-25), jednak že bytí jako čistá energie je nutné bytí, @# (7. kap., 1072b 10). I tento důkaz nabývá u Tomáše zvláštní funkce, pojme-li se v křesťanském smyslu. Je-li Bůh jediné věčné a nutné bytí, máme zde před sebou kus základní ontologické distinkce mezi stvořitelem a stvořením. Že by Aristoteles svět jako celek nikdy nepojal jako kontingentní jsoucno, vyplývá ovšem z podstaty jeho způsobu filosofování. Čtvrtý argument ze stupňovitosti věcí, z hierarchické povahy jsoucna, se ovšem prohřešuje proti Aristotelovu rčení @# (Met. B 998 b 22). ""Quod enim dicitur tale in aliquo genere, est causa omnium quae sunt illius generis... Ergo est aliquid quod est causa esse et bonitatis et cuiuslibet perfectionis in rebus omnibus, et hoc dic. Deum."" Tento důkaz není tedy Aristotelovo dědictví, i když se Tomáš dovolává některých textů Metafysiky (B 993 b 24-6 jistě neprávem) a Tomášův komentář k Met. ostatně dosvědčuje, že si byl vědom, v jak rozdílném smyslu klade Aristoteles ta tvrzení, jichž se dovolává. Přes to se dá s aristotelského stanoviska dobře říci, že Bůh, jakožto Jsoucno vůbec je příčinou bytí a ""dokonalosti"" každého specificky existujícího; jeť příčinou pohybu jakožto @# (tj. míti účast na božském) @# (Ar. an. 415 b 1), a v tomto pohybu je vydrženo @# , podstatné bytí každé věci. - V ""zkrácené"" argumentaci Tomášově se však projevuje něco z diskrepance aristotelské a tomistické ontologie. U Aristotela je bytí pracující, dělná, v pohybu vydržená idea. U Tomáše znamená bytí něco absolutně rozdílného pro Boha a pro stvoření, a sice jsou zde ideální obsah a jeho uskutečnění od sebe roztrženy; proto je stvořená esence pouhý stín Esence a její skutečnost, její jsoucno, pokleslé jsoucno. Poměr esence a existence, ontologická závislost či nezávislost, charakterisuje právě mody jsoucna; řeč o stupních ve jsoucnu neznamená tedy u Tomáše naprosto totéž, co u Aristotela, nýbrž ke stupni plnosti ""esence"" (@# ) přistupuje u Tomáše moment poměru esence a existence, který je rovněž schopen odstupnění, jehož nejvyšší bod je absolutní jednoduchost, nezávislost, nutnost a plnost boží, proti níž je celá světová existence nic a které se celý ostatek jsoucna vnitřně nedotýká, třeba byl jejím dílem. Pátý důkaz je v podstatě pokus využít teleologismu k důkazu prozřetelnosti. Aristoteles s providencí nemá nic společného, v tom se nesmíme mýlit, i když jeho největší interpret Alexandr, ovlivněn náboženskými představami pozdního helenismu, již hledá (a nalézá) její stopy v 10. kap. @#. Bonaventura Aristotelovi vytýkal, že jeho koncepce je negací providence; Tomáš tvrdí naproti tomu, že přírodní teleologie je možna jen za předpokladu inteligence, řídící svět. Tak vzal na sebe starý argument Johanna Damascena termíny hylemorfismu a zároveň onu vnitřní úmyslnou dvojsmyslnost přirozené theologie Akvinatovy, kterou jsme konstatovali ve všech předchozích argumentech. Křesťanská providence je providencí celku i individuí; ""bez vůle Boží ani vlas s hlavy nespadne""; Aristotelův @# je pořádek světa jako celku. 3. Řecká ontologie a ""přirozená theologie"". Aristoteles neznal zjevení a přece podal důkaz boží existence, tedy z čistého rozumu. To je fakt, který je pro Tomáše základní. Pokusme se vyložit jej z Aristotela sama. Řecká filosofie žije ve znamení úlohy, postavit se na místo náboženství. Je to nová lidská universální možnost, celková životní attituda, jež je zároveň attitudou k celku. Sokrates a Plato musí být pochopeni, má-li být porozuměno, co znamená ""řecký intelektualismus"". S moderním intelektualismem, privátním, odděleným od celku ostatního života a odtrženým od bytí jako celku, chladným, vnějškovým, často ironickým, pouze konstatujícím, nemá řecký intelektualismus nic společného. Také ""aristokratismus"" a povýšenost nad ""lid"" se mu nedá beze všeho vytýkat; spíše je realisací vlohy a životního směru onoho celého lidu. Řecký intelektualismus znamená: člověk je uprostřed jsoucna a má pochopení pro jsoucno. Toto jest tedy něco, co se nás vnitřně dotýká. Filosofie znamená uchopení této předem umožněné orientace ve jsoucnu. Znamená tak sebepochopení v pochopení jsoucna. Filosofie je akce vnitřní jasnosti, kterou se dá lidská situace jedině zvládnout. Je to, co člověku dává možnost a sílu stát pevně uprostřed jsoucna. Pravý lidský život je, mluvme s Aristotelem, ""chápání"" při díle, @#. Když tedy Anaxagoras řekl, že smysl lidského života je v tom, pozorovat slunce, hvězdy a řád jejich oběhu, nemínil tím, že lidé se mají oddat kontemplaci. Hleděl naznačit vztah, který člověka vnitřně poutá k celku světa tak, že člověk bez přístupu k světu není vůbec možný, a přiblížit smysl filosofování, tohoto výslovného zachycení a utvrzení všeho, co je @# a @#, uspořádání a řád. Řecká filosofie od počátku do konce má ve všech svých velkých representantech jediný problém: @# , co jest bytí. Odpověď čerpá se z oné původní otevřenosti pro jsoucno, která je vlastní člověku. Tak blízká je podle Aristotelových slov filosofie člověku, že i když se sotva kdy zdaří zachytit celek i detaily, postačí trochu filosofické reflexe, aby se zachytilo alespoň něco: tak, jako se člověk nechybí dveří, nemůže absolutně zneuznat bytí. A tak je třeba i řeckou theologii pochopit od ""ontologické"" otázky. Theologie řecké filosofie není nic jiného, než nejvyšší bod ontologické problematiky; @# je u Aristotela jsoucno jako takové, u Platona @# , které je @#. Je tedy řecká theologie jako dovršení ontologie vždycky něco, čeho pochopení čerpá člověk z předvědění, jež patří k jeho vlastní podstatě. Ať se tedy tato problematika pohybuje ve sféře absolutna, jako mnohdy u Platona, ať se vyžívá v interpretaci tohoto našeho lidského světa, aby konečně vústila do absolutna a povýšila celek dosavadního zkoumání na nové niveau, jako u Aristotela - nikde není řeč o jiném bytí, než tom, k němuž člověk jako člověk má přirozený vztah a přístup v principiálních bodech. Specificky řecký je způsob řešení tohoto problému u Aristotela. Duchovní, inteligibilní svět, který se Platonovi objevil jako pravé bytí, je pro Aristotela tento náš svět, nikoli onen transcendentní kosmos ideí. Ideové ovládání tohoto světa, jeho postupná interpretace, je pochod v odhalení posledního a sám život v duchu a pravdě. Jsou sice zajisté nadlidská tajemství. Bůh stojí vysoko nad člověkem a nestojí ve světě; ale @#, která jest bytí v posledním smyslu, znamená uzavírající se kruh světa a boha, znamená, že bůh, všeobsáhlá @# v neustávající energii obsahuje inteligibilní universum jako své @# jsa sám jediné universální @# všeho, co participací na tomto věčně tryskajícím spirituálním universu jest jakožto předmět v tomto světě. Bůh se nedá nikdy pojmout jako předmět - nemůže býti odkryt ve světě; tato nepředmětnost je jeho transcendence a imateriálnost; a nemůže býti odkryt jako předmět, protože jest sám to, co v poslední instanci odkrývá, jest odhalování, které jest sobě samému věčně odhaleno; čili absolutní pravda jakožto absolutní vědomí. Boží poznání není poznání předmětu, který stojí proti vlastnímu bytí, nýbrž poznání sebe. Proto také přímé poznání boha není poznání nějaké specifické bytosti, nýbrž je to ono filosofické osvícení, v němž se chápe svět, inteligibilní svět, v němž tedy člověk na nepatrnou chvíli - @# - prožívá slast blízkou oné, která jest boží bytí, boží energie. Proto Aristotelova metafysika je dílo neodlučné od interpretace celé přírody, proto se Aristoteles s takovým prohloubením zahlíží do všech partikulárních krajin jsoucna, místo aby se po způsobu běžné mystiky od něho odvracel. Otvíraje pochopení přírody klíčem lidského bytí, odkrývá Aristoteles boha a žije v něm. Vraťme se nyní k svému východisku. Že pro Tomáše filosofický problém nevychází od primitivní otevřenosti člověka pro tento svět, nýbrž je a priori orientován na druhou stranu, do transcendence, k poměru křesťanského Boha a člověka, je po uvedené analyse Tomášových argumentů jasno. Tomáš sice vychází od danosti světa, jak žádá aristotelismus, ale je to vskutku týž svět, který vidí? Tomáš v něm vidí a priori stvořený svět a pokleslé bytí, od něhož je Bůh ve svém nekonečném bytí nesmírně vzdálen. Zabývat se světem je proň nejvýše hledat a najít v něm slabý obraz boží, který nedává představu o boží podstatě. Není to již filosofický problém: jak je vůbec možné něco jako svět a jak je možno zachycení, pochopení jednotlivých věcí v něm, který je zde východiskem a rovinou, v níž se setrvává za filosofického pochodu. Pro Tomáše je a priori jasno, že je-li Bůh bytí, nemůže býti pro člověka přístupu k Bytí, že transcendence béží je tak absolutní, že samy racionální důkazy jeho existence jsou pouze náznakem transcendentního původce, ponechávajícím jeho podstatu v téměř úplné neurčitosti. Dokázat Boha racionálně neznamená ještě dokázati křesťanského Boha, nýbrž boha, jehož pojem není ve sporu s křesťanským pojetím. Tomášova interpretace světa není tedy vidění světa v perspektivě primitivní otevřenosti člověka pro tento svět, či pro bytí, které se v něm potkává, nýbrž vidění světa s ohledem na transcendenci v specifickém ražení kreacionistickém. Přirozený svět viděn a priori tak, aby byla umožněna kreace. Co na něm filosofa zajímá, není především tento svět sám, jeho povaha, jeho imanentní podstata, nýbrž poměr k transcendentnímu principu, a úkol filosofie by se dal charakterisovati slovy, že hledí v pojmech nabytých při interpretaci světa, získati prostředky nepřímé charakteristiky absolutního, tvořivého jsoucna. K takovému účelu slouží např. pojem esence; ""invenitur enim triplex modus habendi essentiam in substantiis. Aliquid enim est, sicut Deus, cuius essentia est ipsum suum esse... secundo modo invenitur ess. in substant. creatis intellectualibus... Tertio modo inv. ess. in substantiis compositis ex materia et forma..."" Patrno, jakou roli zde hraje kreace; celý text (De inte et ess. VI) pak je dobrou ukázkou, jak Tomáš využívá aristotelských pojmů: nejsou to zde hermeneutické prostředky, otvírající fenomen, nýbrž kombinace abstrakt, které dovolují mezi Boha a člověka položiti střední členy a celý tento poměr jednotně odstupňovati. Patrno, jak se zde vynořuje to, co se později stane systematickou ""racionální ontologií"" (metaphysica generalis): z živého spirituálního názoru konkret se stává tuhý systém pojmů, kterými se operuje nutně bez názoru, kterých se používá podstatně v symbolické funkci, neboť jdou na podstatně a absolutně (in via, rozumí se) nepřístupné absolutno. Teprve křesťanství, a zejména zde Tomáš Akvinský učinil z metafysiky nauku o transcendentním a nepřístupném absolutnu. Antická filosofie až po Plotina (a částečně i křesťanský augustinismus) tohoto pojetí nezná. Co tedy v celku ukazuje Tomášova ""racionální theologie"", srovnáme-li ji s antickou theologií? Racionální theologie je taková, která možnost absolutní, kreacionisticky pojaté transcendence má za racionální, tj. za možnost, se kterou fenomen světa nestojí v rozporu. Fenomen světa interpretuje přejatými antickými pojmy, in specie Aristotelovými. Při této interpretaci, jež vede k důkazu boží jsoucnosti, se však dochází ke sporu in puncto věčnosti světa. Pro Aristotela je tato věčnost fenomen, jak ukázáno výše; zde je cesta ke křesťanskému Bohu zatarasena. Tomáš však ukazuje, že tato demonstrace platí jen pro případ, že se nepředpokládá kreace jako racionální možnost. Kde je však racionalita této ""možnosti"" vykázána? Jak je vidět, pohybujeme se v kruhu: transcendence a kreace je racionální, protože neodporuje fenomenu, a neodporuje fenomenu, protože je racionální. Řešení této aporie bylo již naznačeno výše: kreace jako ""racionální možnost"" je Tomášovi dána z křesťanské spirituální atmosféry, v níž se pohybuje a bez níž celá jeho filosofie není možná. Smysl ""racionální theologie"" je tento: apercepce řeckého pochopení jsoucna křesťanským pojetím transcendence a kreace. 4. Závěr. Sv. Tomáš je svou syntesou nejen otcem určitého typu metafysiky, který ovládá na dlouho lidské myšlení a vrhá svůj pojem přes Kantovu kritiku do přítomnosti. Je zároveň representantem, snad nejvýznačnějším, spirituální attitudy, vzniklé kontaminací řeckého myšlení a křesťanské transcendence; něco z antického životního ideálu do něho proniklo s ontologickou problematikou, které využíval v novém smyslu; ale z lidské, energické orientace se stala u Tomáše do transcendentna zahleděná kontemplace - zatím co vnitřní jednání křesťanské víry se u něho vlilo do bohatých, ale nikoli těsných formulí. Křesťanství Tomášovo je jaksi klasické, nikoli heroické. Jeho dílo nevyrostlo pouze z určité spirituální atmosféry, nýbrž přispělo též k stvoření nového odstínu této atmosféry: stvořilo nový křesťanský typ. To jsou dráhy, po kterých jde život ducha vůbec - je zároveň atmosféra a živý dech pracujícího individua. Jedno bez druhého neexistuje, a obojí je tvořivé. Překládat všechnu tvůrčí činnost ducha p o u z e do vynalézajících, originálních individuí - toť názor, který není o nic positivněji zdůvodněn nežli opak. Příklad je křesťanství. Kde, kdy se vynořilo v definitivní formě, jako něčí pevná doktrina? Vše mluví pro to, že bylo s počátku a jest dodnes v podstatě různě diferencovanou spirituální atmosférou, polohou mysli, která se snad nejlépe dá charakterisovat pojmem vztažení celého člověka na mimosvětskou transcendenci. V této situaci se objevili pracovníci a proroci, kteří z atmosféry učinili pevně utvářené životní milieu a formu; ale co ve změně všech forem a individuálních výkonů trvá, není mnohem více než ona původní substance. Trvá i dodnes. Moderní myšlení rozbilo antický kosmos, obrátilo se zády k antické filosofii a pomalu se emancipovalo od vlivu a pojmů křesťanské theologie. Matematické myšlení moderní (slovo pojato v širokém smyslu mathesis universalis) je jako nová spirituální substance, která po tři staletí zatlačuje, kontaminuje, rozkládá antické a středověké dědictví. Rozpracování této dalekosáhlé spirituální thematiky, která určuje život lidstva, v její šíři a polyfonii je úloha sotva načatá. Teprve dnes vidí filosofický pohled v dějinách opět konkretní souvislosti a jejich propracování je v počátcích. Všechny příliš jednoduché a jednostranné syntetické pokusy, jaké se i u nás vynořují, musí jednoduše ztroskotat při nedostatečném zřeteli k analytické práci, jež hledí pochopit situaci od její historické logiky. Tato thematika zůstane nepochopena, bude-li práce o ní chápána jako ""pouze"" historická, která se netýká konkretně problémů samých, v nichž stojíme dnes. Historie ideí má proto cenu, že se v ní odbývá proces odkrývání a zakrývání podstatných věcí, který sám není nahodilé, nýbrž pochopitelné povahy, a proto, že in concreto vždy stojíme v určitém historickém podmínění, od něhož se musíme odrazit, abychom došli dále. Samostatně filosofujíce hledíme prolomit svou přítomnost, určenou minulostí, a to pomocí této minulosti, pokud nás učí vidět a pokud jsme s to ji samu prohlédnout. Základní spirituální themata nejsou něco vnějšího, co nemá vztah k podstatě ducha; jsouc jeho produkce a zároveň jeho skutečnost. Poslední pravda nespočívá v tom, že duch kopíruje nějakou danou skutečnost (ať už se tento proces konstatace noeticky vykládá jakkoli), nýbrž v tom, že v produkci takřka vyslovuje svou vlastní povahu. Ryze spirituální hnutí jako křesťanství dají se pochopit pouze v této perspektivě. Křesťanství znamená dotčení ideou transcendence, vědomí, že transcendence patří nějak podstatně k povaze člověka, jakožto účastného života in spiritu et veritate, a že se celý život musí prohnout tímto vztahem, konvertovat, obrátit proti smyslu čiře životní fascinace individuační, k vnitřnímu sjednocení oddaností a láskou. Bohatství ideí, které odtud vycházejí, zvláště zcela nová idea člověka, kterou křesťanství přineslo - to vše zde nemůže býti sledováno. Důležité je, že židovsko-křesťanská idea transcendence a v souvislosti s ní vědomí o radikální odlišnosti v podstatě jsoucna sama (přes všechno zakryté, jako u sv. Tomáše) - je pravé, čisté spirituální thema, které může být zapomenuto, ale nikoli odbyto, ""vyvráceno"". Že se spirituální substance křesťanská, co se vlády nad životem dob týče, rozložila v moderní době pod dotykem nové substance, jež vyšla z renaissance, spočívá v příliš intimním spojení s antickým kosmem, kterému se podrobila a který upravila pouze vnějškově; pokus o uvolnění čisté křesťanské substance v reformaci je počátek nového životného období této tematiky, který se zde pohybuje ještě v nezjemnělé naivitě výkladu. Za takové pojmy naivně explikativní mám např. ideu kreace pro poměr transcendence a světa, pojem božího hněvu pro situaci člověka ve světě mimo milost (poměr k transcendentnímu) atd. To je hrubá, svůdná explikace nepochybných fenomenů, nad kterými se zamýšlela metafysická spekulace minulých století a kterými se zabývá zase dnešní filosofie. S této perspektivy dá se snad filosoficky pochopiti něco ze zdánlivě relativistického charakteru these, kterou obsahuje úvod, o historické situaci, v níž stojí každá filosofie. Je-li nevysloveným předpokladem řeckého kosmu lidská otevřenost pro jsoucno ve světě, je-li nediskutovaným předpokladem středověké filosofie transcendence jako kreace, moderní vědy od dob Descartesových matematická deduktivní rekonstrukce věcí, neznamená to jednoduchý cirkulus při explicitaci jsoucna. V pozadí stojí pravá spirituální témata, která musí hledět pochopit ten, kdo se s kteroukoli filosofií chce poctivě vyrovnat a nikoli vybojovávat snadná vítězství.",0
255,263,Platonism a politika,1933,"Platonism a politika V posledním čísle České mysli staví se dr. Smetáček polemicky k politickému platonismu, jemuž vytýká nedůslednosti, ale co více, jakousi principiální neschopnost uplatnit se reálně v životě. Toto mínění nedokazuje principiálně, nýbrž rozbírá jen Bendovy Řeči k evropskému národu. Mne při tom Benda zajímá jen v druhé řadě; důležitější je mi principiální otázka, jak je to vlastně s platonismem a Platonem, a zdali Benda, chybuje-li vskutku, chybuje jako platonik. Kořen celé otázky je podle mého mínění v tom, že Platon je konceptor společnosti řízené čistě spirituálně, založené na životě ducha, který podle jeho názoru – jejž nepovažuji za jednou pro vždy odbytý – má svůj orgán ve filosofii, jak ji Platon pojímal, totiž vědě z absolutního zdůvodnění, vědě o jsoucnu samém i o posledních základech vší hodnoty; poslední smysl platonismu je, myslím, spirituální universum, do něhož člověk proniká určitou čistě vnitřní a aktivní (ale naprosto ne mystickou) očistou; a tato očista čili filosofie je zároveň nejdůležitější a nejintensivnější praxis, jedině schopná dát životu jednotlivce i společnosti potřebnou jednotu, dát mu aktuálně ono vnitřní centrum, které každý v sobě potenciálně chová jako nevyplněný smysl svého života. Platonovo politické pojetí tedy znamená stručně toto: 1. existuje jediné a jednotné, pravé lidské spirituální chování, jménem filosofie; 2. „objekt” filosofie není především obsah tohoto světa; 3. právo filosofie na normování života spočívá na její vnitřní pravdivosti, na jejím absolutním charakteru; 4. všecko lidské jednání, nezaložené na filosofii a neprosvícené jí, má charakter neuspokojení, nepravdy, nedostatku vnitřního řádu. – K tomu parentetickou poznámku jako vývod: Plato není „intelektuál” v jakkoli obměňovaném moderním pojetí, člověk, který pouze konstatuje a hromadí znalosti. S něčím takovým vůbec řecká filosofie (ani u Aristotela) nemá nic společného, a je nemožné chtít do řecké filosofie vinterpretovat dualismus „teorie a praxe”, přes který vyšla hned ve svých začátcích. Jisto je, že mužové jako Heraklit nebo Empedokles nefilosofovali pro zábavu, nebyli „filosofy od zeleného stolu”. Řecké slovo νοεΐν, νοησις ale i cpQÓvr}6LS a επιρτήμη znamenají něco docela jiného, než naše slovo „myšlení” či „pouhé nazírání” atd., které se nás nedotýká, které se pouze „béře na vědomí”. Nyní se klade otázka: je takto pojatý platonismus jednou pro vždy odbyt nebo existuje v určité modifikaci i v našem životě; otázka Bendovy zrady kleriků. Benda přecenil moderní intelektualismus, jeho filosofickou hodnotu; každý intelektualismus neznamená krok na dráze spiritualismu, ačkoli historicky pochází oslabením a rozpolcením z něho. Intelektualismus jako pouhá zvědovost, jako modus světského života, způsob vyplňovat čas nebo modus estetismu, není o nic blíže „duchovnímu” životu platónského ideálu, nežli Bendou proskribovaný technicismus, mysticismus, partikularismus. Právě tak jako tyto, je intelektualismus ve své odstředivosti pouhou maskou ducha, a to dosti pohodlnou a levnou. Platonismus může žít pouze tam, kde jsou živy předpoklady, na kterých je zbudován, ty, o nichž byla výše řeč. Pak ale je smysl platonismu identický se smyslem pravého filosofování vůbec. Filosof v pravém smyslu může vidět praktickou neuskutečnitelnost platónského ideálu v daném okamžiku nebo dokonce vůbec; jako filosof však ho nemůže vnitřně neuznávat a nebýt jeho přívržencem. Pro skutečného filosofa, t. j. toho, kdo v sobě metodicky a tematicky probouzí skrytý smysl lidství, není vůbec jiná cesta možná; filosof jako takový sice není angažován v denním politickém zápasu, v denní praxi, která se vždycky opírá o sofistiku nebo mystiku, ale jeho působení ve světě se opírá o to, že má politickou ideu, že žije v politické idei Platonově. Přední dnešní filosof pověděl takto, jaká je funkce filosofie: ein universales und letztrationales Selbstbewußtsein der Menschheit zu schaffen, durch welches sie auf die Bahn echter Menschheit gebracht werden soll (E. Husserl: Die Idee einer philosophischen Kultur). A působení filosofie v životě není žádná fascinace, jak myslí Benda, nýbrž je to pronikání, povlovné a nejčastěji zkřivené, filosofických koncepcí do obecného lidského vědomí. Patří-li filosofie a člověk podstatně k sobě, pak je platónská politická idea něčím nepomíjejícím. Pak ovšem není odpomoci „zradě kleriků” pěstěním intelektualismu, obratem k „teorii” od praxe atd., nýbrž jediná odpomoc je filosofie. A ta se nedostavil je na komando, nýbrž jest, jak Plato v Státě dobře viděl, věcí velké milosti… „povolání, které lze řádně konati pouze, je-li jeho adept nadán pamětí, pronikavostí ducha, vznešenou a přívětivou myslí; je-li přítelem a jakoby spojencem pravdy, spravedlnosti, síly a zdrželivosti..Dále mu patří dlouhá, namáhavá, cílevědomá výchovná práce, která v podstatě není nikdy hotova. V tom, že filosofie je věcí malého počtu, je napětí politické ideje filosofie. Napětí, které je ovšem jedním z témat Platonova filosofického myšlení. A Platon jest to, který první vidí – a to je vskutku Bendova výpůjčka – mírnící, zprostředkující moment v mythu. Mythus je u Platona obvykle symbol na místo vyššího poznání, symbol, který sugeruje jednotu a souvislost, jejímž je výrazem. Mythus je, aspoň nejčastěji, imaginativní roucho pravdy; proto se hodí k tomu, aby se v něm pohyboval život na nižším niveau. Ve filosofii se dá těžko žíti, protože filosofie je neustálé zápolení proti přirozenému směru života; ale ti, kdo nemohou nebo nechtějí žít ve filosofii, mohou žít ve správném mythu. Správný mythus je nutný, neboť mythus je zvláštní forma kolektivního ducha určitého stupně, a nebude-li správných mythů, budou nesprávné. V tomto duchu navrhuje Platon své filosofické mythy jako filosofickou formaci naivního projevu duchovní potřeby, která se projevuje v mythologickém pudu; na př. mythus 3. knihy Polit eie o čtverém lidském pokolení, o který se má opírá ti platónský kastovní systém. Kdyby se mělo zkoumat, o jaké základy se opírají dnešní politická hnutí a politické systémy, došlo by se k poznání, že jde o mythy, které sice mají tu a tam vztah k pravým filosofickým motivům, ale v celku jsou protispirituální povahy. Nejspirituálnější mythus, křesťanství, je na ústupu na celé čáře, jeho laická odvozenina, humanitismus, je intelektualističtější, bledší, neúčinnější, bez pathosu; kolektivismus dosud nikde nepřekonal nedůvěru k spiritualitě, která se nechce řídit jeho normálem. Přijmeme-li platónské mínění o nutném dualismu filosofie a mythu, pak má Benda se svým voláním po novém mythu pravdu; jenže ten mythus nesmí být vysmolená intelektuální fantasie, ani pracně fabrikovaný vyučovací program, nýbrž skutečný, živý projev básnící filosofické touhy. Nesmí to být projev umdlenosti nebo pohodlnosti; nesmí v něm býti lsti. Dá se zbudovat jen na veliké filosofii. Benda takové filosofie nemá ani nezná; zůstává celkem v osvícenské lince. Dnes však jde o nové osvícenství, které by neústilo v plochou světskou rozumnost pro samé zdůrazňování lidského principu proti božskému, proti němuž se boj zdá dobojován. Tyto řádky nemají jiného smyslu, než upozornit na jistou stránku poměru platonismu k mythu. Bendova filosofie dějin jí není zcela práva. Také Bendovo pojetí mythu a různých stránek duševního života se mi nezdá správné, čistě s platónského hlediska.",0
256,264,Prof. František Krejčí,1933,"Prof. Frant. Krejčí se 21. srpna dožil 75. roku života. Nechceme při této příležitosti plýtvati slovy a prosíme čtenáře České mysli, aby věnovali pozornost výkladům prof. Krejčího o nynějším stavu české filosofie, jež jsme zahájili v minulém čísle a v nichž nyní pokračujeme. Přemýšlet o nich bude jistě nejlepším způsobem blahopřání, jaký můžeme jejich autorovi přinést.",0
257,265,O systematických úkolech současné německé filosofie,1933,"O systematických úkolech současné německé filosofie mluvil dne 30. listopadu v berlínském, nově zřízeném odboru německé filosofické společnosti nynější předseda profesor Nikolai Hartmann. Vyslovil se napřed proti převaze filosofických jednostranných mód a podceňování zdravého rozumu, jak je toho svědectvím současný filosofický stav, ve svém zmatku vskutku kritický; právě německá filosofie je prý povolána přinésti nápravu. Pro to svědčí její tradičně syntetický ráz, její nebojácnost před problémy, to, že necouvá před iracionálnem. Co je totiž ve filosofii důležité, co zůstává, nejsou jednotlivé obrazy a názory světa; jsou to problémy, ve všech dobách identické, které filosofové projednávají a v nichž je pravidelný rozvoj filosofie jako vědy možný. Jde o to, aby si filosofové uvědomili tuto situaci a pracovali vědomě v jejím smyslu. Potom Hartmann narýsoval filosofické problémy, jak se mu jeví s tohoto hlediska; zdůrazňuje myšlenku hierarchie okrsků jsoucna s jeho rozmanitě propletenými kategoriálními předivy. Tvrdil, že takto pojímaná filosofie je s to dáti i praktické uspokojení v postupující práci na perenujících problémech. V přednášce byla ve zkratce celá Hartmannova filosofie. V debatě, která se konala za tři týcny poté, promluvili zejména Maxmilian Beck (tvrdil, že i je-li tomu tak, jak tvrdí Hartmann, nemůže filosofie jinak než přehlížet celek jsoucna s jednotného hlediska, centrálního principu) a profesor Baumgardt (zdůraznil, že morální rozhodování předpokládá implicitní, ale celkový názor o světě). Jinak se točila debata kolem pojmů radikalismu a synthesy (Unger). - Poměr problematiky a systému je těžká filosofická otázka. Bez pojetí celku není filosofie; toto se však děje nutně z ústředního principu. Tento princip není předsudek u velkých filosofů a u žádného jím nemá býti. Musí se vypracovati v kontaktu s celkem filosofických problémů jednotlivých, ale přece se o něm nedá říci, že by byl naprosto odlučitelný od osoby filosofovy. Hartmannovo hledisko je příliš abstraktní a není v něm víry v pravdu a v životní moc filosofie.",0
258,266,"Recenze na: L. Horák, Příruční dějiny národa českého, II",1933,"Lad. Horák: Příruční dějiny národa českého. Díl II. Praha, nákl. „Dědictví Komenského”, 1932. – Populárně, s čítankovým pathosem psané české dějiny. Autor zná historická fakta, která však neanalysuje, nýbrž jen popisuje. Pokud je hodnotí, činí tak v ideologii vlastenecké s proti německou tendencí. Uvádím jako ukázku, co praví o chování Němců za světové války: „… perfidie, úžasná chamtivost, s jakou se vrhli na přírodní i kulturní poklady nových krajů, brutalita a násilí, s jakým se sjednávaly „svobodné projevy” zástupců jejich pro přivtělení a spojení „s rytířským národem a panovníkem Němců”…, vše to obnažilo hnusný macchiavelismus a spodiny povahy jejich” atd. Příliš úzký duchovní horizont, se kterého se na české dějiny dívá, vede na př. k tomu, že autor „marně hledá, který z národů novověkých stál kdy tak vysoko již ve středověku, jako národ český v dobách svého květu a slávy –”, V celku tedy: „kronika”, ne však „historie”.",0
259,267,Recenze na: Filosofický sborník věnovaný moravskému filosofu dru Jos. Kratochvilovi k 50. narozeninám,1933,"Filosofický sborník věnovaný moravskému filosofu dru Jos. Kratochvílovi k 50. narozeninám. Red. dr. A. Štursa. Brno, 1932. – Do sborníku přispěla řada našich katolických filosofických spisovatelů. Možno si z něho trochu udělat obrázek, jak a o čem filosofují. Uvádím názvy některých statí: Vitalismus a idealismus, Kořeny Kantova subjek-tivismu. O sv. Tomáše Akvinského Summě proti pohanům, Teleologie a mechanismus u Aristotela, Hmota a duše, Nauka sv. Tomáše Akvinského O vzniku smyslového a rozumového poznání, Estetický symbol, Reální a formální pojmy ve filosofii Fr. Michelise, Katolická a idealistická pedagogika. Není vidět dostatečný zájem o skutečné dnešní problémy; I tam, kde se o nich jedná, děje se tak ne dost průkazně a přesvědčivě. Pouhým zdůrazňováním „idealismu” a zavrhováním „positivismu” se nic nevyřídí. Některé příspěvky dělají dojem kázáni, která operuji lacinými analogiemi, příklady a citáty z Bible. Ke sborníku je připojena obsažná bibliografie prací Kratochvílových.",0
260,268,"Recenze na : H. Driesch, Philosophische Gegenwartsfragen",1933,"H. Driesch: Philosophische Gegenwartsfragen. Lipsko, 1933. Nová Drieschova kniha je souhrnem několika větších pojednání, shrnutých do tři oddílů: intuice a positivismus, studie o celkovosti, logické problémy. Knížka je velmi poučná jak pro Drieschovu filosofii, tak pro současné filosofické problémy, se kterými se tu vyrovnává. Drieschovo postavení v současné německé filosofii je zvláštní: nemá svých vlastních pozoruhodných žáků a zůstává osamocen se svým kritickým, racionálním positivismem, jak sám označuje svou filosofii, v době rozbujnělého fenomenologického „zření” a nejasných, mnohomluvných, spíše citově než rozumově zpracovávaných německých filosofií. Driesch stává se ostrým kritikem nových těchto škol a směrů a nepřestává varovati před nebezpečím, které opravdové, kritické filosofii přinášejí. „Žijeme v době vzrůstajícího filosofického zájmu a upadající filosofické svědomitosti” takto charakterisovat dnešní situaci v knize „Philosophische Forschungswege”, vydané před dvěma roky. Nová kniha, zvláště v první části, v této kritice pokračuje. Driesch odlišuje se dnes od většiny současných německých filosofů i svou řečí: píše prostě, jasně, přesně. Čtenář vždycky ví, na čem je. V knize, o níž píšeme, zasluhuje zvláštní pozornosti rozbor pojmu intuice, kterou Driesch zamítá ve smyslu metafysickém; stať o positivismu, v níž Driesch vymezuje vztah své vlastní filosofie ke škole vídeňské, Frankovi, Carnapovi, Reichenbachovi; velmi zdařilá kritika fenomenologie; rozbor pojmu kausality, celkovosti; pojednání o noetice, důležité pro pochopení vlastní Drieschovy noetiky, nové příspěvky k problému svobody a tu zvláště úvaha o počtu pravděpodobnosti a indeterminismu se zřetelem k problému zákonitosti v moderní fysice.",0
261,269,"Recenze na: K. Mannheim, Die Gegenwartsaufgaben der Soziologie",1933,"Karl Mannheim: Die Gegenwartsaufgaben der Soziologie. Tübingen, 1932. Předmětem nové Mannheimovy knižky je otázka, jak vyučovati sociologii na universitách. Mannheim rozeznává hlavně tři odvětví sociologie: sociologii jako vědu abstraktní, všeobecnou, která jedná o formách a podmínkách společnosti, dále sociologii jednotlivých disciplín vědních (sociologie práva, náboženství atd.) a sociologii kultury, která zkoumá souhrn všech kulturních výseků ve vztahu se sociálně hospodářskou základnou společnosti. Mimo tato tři hlavní odvětví sociologie počítá k ní Mannheim ještě tak zvanou nauku o přítomnosti, čímž rozumí sociologický rozbor dnešních problémů společenských, a statistiku se sociografií, tj. konkrétní, všestranný, přesný, statistický popis konkrétních sociálních celků a skupin, jako jsou město, vesnice, pohyby obyvatelstva, sociální vzestup nebo pokles jednotlivých společenských tříd a skupin. Nechme stranou otázku, je-li toto roztřídění správné, což je tuto podružná otázka. Hlavni věcí je, proč chce Mannheim sociologii učit a jak. Jako důvody uvádí dnešní všeobecný stav společnosti, universitního vyučování a vědeckého badání. Sociologie má dáti vlastni životní orientaci dnešnímu člověku v moderní průmyslové společnosti, která v sociologii si sebe uvědomuje a nemůže bez tohoto racionálního ujasnění při složitosti své vlastní struktury žíti. Universitnímu vzdělání, roztříštěnému dnes v řadu jednotlivých disciplín, dostane se v sociologii vědy všeobecné, která podává souhrnný pohled na současný život, na postavení jednotlivce v společnosti, na vývoj dějin, a může se proto státi základem, na němž se dá vybudovati i vzdělání charakterové, poskytované dříve vědami humanistickými. Vědeckému badání prospívá sociologie svým synthetickým rázem, přivádí na problémy, které se týkají několika vědeckých disciplín, na jejichž okraji se pohybují, a samou svou podstatou vede k integraci duchověd. Jako učební plán sociologie na vysokých školách navrhuje Mannheim, aby se na všech universitách vyučovalo sociologii v několika semestrech, a to: 1. všeobecné sociologii; 2. sociální historii v jejím vztahu s dějinami kulturními; 3. nauce o přítomnosti. Mimo tento minimální plán jednotlivé university měly by speciálně věnovati pozornost jednotlivým větším skupinám sociologických problémů, jako politicko-právním, hospodářsko-sociálním, a dějinně filosofickým. Chyba tohoto na pohled pěkného plánu je, Že sociologie na tento úkol prostě nestačí. Rozhodně ne ta, kterou Mannheim zastává. Mannheim patří k extrémním stoupencům tak zv. »objektivní” sociologie, oproštěné od filosofie a etiky, která chce jen objektivně, nezaujatě zjišťovati společenské vztahy. Prosté uvědomování si skutečnosti, ať přírodní nebo sociální, nevychovává ani nevzdělává. Vlastní dnešní krisi tato sociologie neřeší, jsouc sama jen jejím symptomem, výrazem současného německého mravního zmatku. Tak zvaná »objektivita” těchto sociologů je v podstatě mravní nejistota a neschopnost etického soudu. Tentýž smysl má stavění »sociální reality” proti »ideologii”, což jsou konec konců mravní hodnoty a ideály, čili sociologie proti etice a filosofii. To jest vlastní smysl Mannheimova návrhu na vyučování sociologii. Předpokladem tu jest, že se má Přijímati čistá, prostá »realita”, kterou sociolog zjišťuje, nedaje se mýliti »ideologiemi”. Ve výchově jde však právě o tyto »ideologie”, vše ostatní jest jen prostředkem. Pouhé uvědomování si skutečnosti, ať sebe objektivnější, nenahradí úsudek, morální kritiku. Nestačí prostě zjišťovati a chápati, jak chce tato sociologie; jde o úsudky, které zavazují toho, kdo je přijímá, a nutí, aby se rozhodl pro určitou věc. O to konec konců v životě jde. Sociologie »objektivní” bude se musit proto nutně spokojiti místem daleko skromnějším jak v životě, tak ve výchově, než na jaké ve spisku Mannheimově aspiruje.",0
262,270,"Recenze na: W. Giusti,Studi sulla cultura ceca contemporanea",1933,"Wolfgango Giusti: Studí sulla cultura céca contemporanea. Roma, Istituto per l’Europa orientale. Malá knížka italského slavisty, pojednávající o současném českém duchovním životě, hlavně literatuře. Mnoho dobrých postřehů; velmi dobrá kapitolka o francouzském mytu u nás. O české filosofii jedná stať „positivismus a pokrokářství”; stať nejslabší z celé knížky. Autor správně charakterisuje filosofickou situaci u nás vytýkaje, že chybí skoro úplně filosofická tradice, že naše filosofická produkce ještě dnes povětšině zůstává na úrovni učebnic středoškolských a že se spíše informuje o filosofii, než aby se samostatné filosoficky pracovalo. Český duch nemá záliby v abstraktních systémech a filosofie v Čechách přechází často v politiku a sociologii. V dalším však nechápe dobře Masarykovu filosofii, v níž vidí jen positivistické pokrokářství, ani jeho filosofii déjin. Autor, patrné katolík, neodlišuje asi dosti Masaryka od českého pokrokářství vůbec, o němž má jinak několik dobrých kritických poznámek. Sotva lze také souhlasiti s jeho karakteristikou dnešního stavu české filosofie. Mluví o všeobecném útoku na předválečné posice ideologické, který vidí „v pragmatismu” Karla Čapka, vzrůstajícím zájmu o Kanta, Fichteho, Schellinga, Hegela, ve vlivu Bergsonové, Croceové, Gentilové, v mysticismu Vladimíra Hoppeho a v katolické skupině filosofů kolem „Filosofické revue”. Nehledě ani k věcným omylům, autorova karakteristika selhává. Přiznávám ovšem, že je těžko dnešní naši filosofii nějak kloudně vystihnout, zvláště pro cizího čtenáře. – V celku však knížka je sympatická právě tím, že autor dal si opravdovou práci, aby o našem dnešním kulturním životě něco kritického pověděl. V mnohém se mu to skutečně podařilo.",0
263,271,"Recenze na: H. Scholz, Eros und Caritas, Die platonische Liebe und die Liebe im Sinne des Christentums",1933,"H. Scholz: Eros und Caritas. Die platonische Liebe und die Liebe im Sinne des Christentums. Halle 1929, str. 120. Upozorňuji na tuto vynikající knížku, třeba je už staršího data, protože ji lze pokládati za vskutku vážný příspěvek k otázce, která před nedávném byla čile diskutována ve Francii a o niž zde referoval dr. Z. Smetáček: zdali existuje křesťanská filosofie a v čem je její specifická možnost. Jak známo, tvrdil prof. E. Bréhier nedávno, že křesťanské filosofie není; pokud je filosofií, není křesťanská, a když je dogmaticky-křesťanská, není vpravdě filosofií. Není křesťanské filosofie, jako není křesťanské matematiky a fysiky. Bréhier ukazuje, že se žádnému mysliteli nepodařilo filosofii a křesťanské dogma uvésti v dokonalý soulad. To je fakt; neexistuje asi křesťanská filosofie, rozumí-li se jí systém filosofický, dokonale vypracovaný na způsob Spinozy nebo Hegela. Kniha Scholzova k tomu dokonce přináší nejeden nový doklad. Ale existují beze sporu křesťanské filosofické myšlenky, filosofické v tom smyslu, že se jimi usiluje o zachycení smyslu života a že znamenají podstatné obohacení lidského duchovního pokladu o nové problémy. V diskusi ve Francouzské filosofické společnosti, kde se jednalo o těchto věcech, poukazoval Gilson na křesťanský pojem Boha, jenž jest bytí, a na pojem stvoření, jako na takové motivy; ale zde se Scholzovi podařilo vypracovati něco podstatnějšího, vpravdě filosofického: jádro ideové oposice antiky (a s ní, možno říci, i valné části moderního myšlení) a křesťanství. Platónský eros i křesťanská caritas jsou city, které životu dodávají smysl, které jej teprve činí hodnotným. Platónský eros spočívá na idei krásna, kterou je duše přitahována; je podstatou mužný. Jeho přítomnost v člověku se jevi kulturní tvorbou. Eros je láska k dokonalosti, snaha o stupňování vlastní existence; dokonalost sama je však nehnutá a eros předpokládá tedy něco, co podstatou je lásce nepřístupno. Eros je stoupavý. Aristoteles z něho učinil princip světové harmonie, světového pořádku, kterým překonal fysiku Demokritovu, jež nedovedla vysvětliti jednoznačně toto uspořádání. Scholz zde vybudoval axiomatiku aristotelské fysiky s obdivuhodnou historickou i logickou jistotou. Aristoteles je theolog, protože fysik; jeho Bůh je bez pohybu, ale přece věčně činný svou νόησις νοήσεως. – Proti tomu křesťanská caritas spočívá na lásce boží k tvorstvu; její Bůh je v tomto smyslu činný, do světa zasahující, nikoli spočinuvší v sobě. Boží láska je dar, který tvor může Přijímati s ochotou a vděčností, nebo se vzdorem – a tu se dostavuje boží hněv, nutný doplněk lásky boží, který pyšného zdrtí. Bůh není tedy výhradně láska; výrok Janova evangelia ό θεός άγάη (v nutno vykládati tak, že existuje láska, kterou lze přiřknouti pouze jemu. Pro to vše je křesťanský Bůh dokonale odlišný od platónského; a křesťanská láska, jež je nápodobou boží, znamená něco toto coelo odlišného od platónské. Je sestupná; jde k maličkým, potřebným, neštěstím stiženým, k tonoucím ve hříchu; je ženská, odevzdaná a rozdávající se. Pascal dobře věděl, co mínil, když pravil, že všechno hmotné a všechno duchovní dohromady „ne vaut pas le moindre mouvement de la charité”. Že je boží láska přirozené spjata s vtělením a ponížením božím, netřeba připomínat; je to spojení podstatné. – Dva velicí křesťanští myslitelé sloučili křesťanskou a platónskou lásku: Origenes a Tomáš Akvinský v důkaze jsoucnosti boží z existence prvního pohybovatele – absurdnost s hlediska křesťanského, jak z výše řečeného beze všeho patrno. Pro toho, kdo zná křesťanskou caritas, nemůže platónský eros býti nejvyšším. Smysl světa je boží láska k tvorům; tím se vskutku stává princip křesťanské caritas svrchovaným metafysickým principem, který objasňuje nejen řád, ale samu existenci světa. Srovnejme třeba s novoplatonismem, s processí z Boha; jak si Plotinos vypomáhá fysickými obrazy, aby znázornil to, co křesťanský princip zachycuje čiře duchovně, totiž existenci nedokonalého. Princip křesťanské caritas byl v tomto smyslu vytěžen Bergsonem v jeho poslední knize (v. str. 248, 249 a násl.). Mystikova láska k lidem není odlišná od lásky boží; je to úplný dar, úplné věnování; „coïncidant avec lamour de Dieu pour son œuvre, amour qui a tout fait, il livrerait à qui saurait ľinterroger le secret de la création” (251). Tak se pozvednutí lidstva k Bohu u Bergsona neuskutečňuje prostřednictvím Erota, nýbrž v duchu Caritas, v duchu absolutního daru božího.",0
264,272,"Recenze na: A. Liebert, Erkenntnistheorie I II",1933,"A. Liebert: Erkenntnistheorie I-II. Ve sbírce Die philosophischen Hauptgebiete in Grundrissen (vyd. A. Liebert). Berlin, Mittler & Sohn, 1932, 3.50 + 5*80 Mk. Liebertova sbírka, na kterou upozorňujeme, přináší řadu stručných, solidních příruček; je tu logika od Burkampa, přírodní filosofie od v. Astera, pedagogika od Petersena, metafysika od Menzra, tedy vesměs stoupenců kritických směrů, starších zdrželivých profesorů. Každý oddíl je zároveň historický a systematický. Kantovský transcendentalismus má v chaotické různotvarosti dnešní filosofie význam pevného, systematicky vypracovaného idealistického východiska. Proto pozorujeme, že filosofická diskuse přívrženců i odpůrců idealismu točí se stále kolem základních thesí Kantem vypracovaných; vidíme, jak se čelní myslitelé, npř. Husserl, důsledně obracejí k transcendentalismu, který tak ukazuje svou životnost. Je proto Liebertova kantovská noetika, třeba držená jen v rámci nejobecnějších problémů, prací časovou; uvésti do kantovského noetického myšlení, které je tak těžko v jeho svérázu pochopit, že i dnes se stále setkáváme s nejrůznějšími interpretacemi (i u českých filosofů vykládá se Kant bez zřetele k jeho základnímu problému platnosti poznání), je tedy stále užitečný a časový podnik. To platí proti námitce, že se v Liebertově knize nenajde soustavný zřetel k novějším noetickým revisím Kantova stanoviska. Zvláštní problémy, jako revise transcendentální estetiky v důsledku nových fysikálních teorií, revise kantovského pojetí matematiky, nová symbolická logika, revise pojmu kausality ve fysice, řešení antinomií – to vše buď vůbec vynecháno, nebo sotva dotčeno; právě tak nevzat zřetel k noetickému prohloubení fenomenologických analys, které získaly noetice zcela nové subjektivní i objektivní dimense. Co charakterisuje Liebertovu práci nejvýrazněji, je jeho zdůraznění významu kategorie dialektiky pro pochopení podstaty poznání a pro poznání samo. Dialektická, t. j. antithetická, je struktura ducha, který je nejvyšším pojmem Liebertovy noetiky; pojmem dialektiky, který se kryje s pojmem tvořivé spontánnosti, charakterisuje L. kritické stanovisko noetické, jím překlenuje základní napětí materie a formy, racionality a iracionálna, absolutismu a relativismu; nutno jen míti zřetel k tomu, že pravý pojem dialektiky, ten, který vypracoval Platon, vychází z požadavku absolutní platnosti pravdy, chápe tedy pravdu jako morální požadavek a výkon a nezakotvuje ji tak v mrtvém jsoucnu objektu, nýbrž V životě spirituálním. Rozřešení noetické otázky kopernikánským obratem, založení objektivity poznání v kategoriích, překonání duality materie a formy produktivní obrazností, zakotvení kategoriální syntesy v jednotě apercepce, to vše přejal Liebert z Kanta; o pokračování se pokusil v otázkách podružnějších, jako je systém věd, který vyvíjí dialekticky z podstaty ducha (vědy filosofické a historicko-společenské – vědy o životě – vědy o neživé přírodě – věda o přísně exaktním, formálním poznání; nic není v tomto systému přísně isolováno, všecky součásti jsou v určitém souvztahu a dialektika vládne v základních pojmech všech). Uvedl hlavní typy světového názoru, jež spojuje s typickými pojmy pravdy, rozšiřuje známé schéma Diltheyovo v těchto pět stupňů, jež jsou zároveň dialektickými momenty vnitřního duchovního vývoje: 1. naivní realismus, 2. filosofický naturalismus, 3. subjektivní idealismus, 4. objektivní idealismus, 5. kritický či dialektický idealismus. Liebertova noetika dobře vyzvědá dvojí, podivuhodně sloučenou sílu kantovství, jeho založeni racionální, jež mu dovoluje opírati se o vnitřní zákonnost myšlení, a jeho zřetel k iracionálním momentům, z nichž činí přímou podmínku života spirituálního. Zároveň však je u něho patrna ta jeho labilnost, která způsobila již tolikrát, že se kantovští myslitelé pokoušeli a pokoušejí od něho dostat dále; kantovství dokazuje, že poznání platí a proč platí, ž e je možné a proč, ale ponechává v tajemném přítmí otázku, jak se tvoří. „Die Formen des Geistes weisen eben zwei Gesichter auf: mit dem einen Antlitz sind sie der Welt des Verstandes und der Konstruktion zugekehrt, das andere Antlitz blickt auf und in die Welt der erfahrbaren Mannigfaltigkeit. Doch wie es kommt, dass beide Welten in den zahlreichen Formen und Verfahrungsweisen der Wissenschaft ein Btindnis miteinander schliessen, das ist die Leistung der geheimnis-vollen Dialektik des Geistes.” Podobně zdůraznění intuitivního charakteru produktivní obraznosti, která je jakýmsi syntetickým momentem protikladu formální jednoty a obsahové rozmanitosti, zvyšuje dojem radikální iracionality v noetickém procesu, jak jej chápe Kant. Odtud pokusy filosofie, která chce být radikálním ujasněním tohoto procesu, dostat se za Kanta dále; odtud odmítání kantovství positivismem s jedné strany, metafysikou s druhé. Proti oběma má kantovství těžké argumenty; positivismus vede k relativistickým sporům, metafysika přepíná příliš levně rozumovou nosnost. Ale existuje ještě možnost překonat kantovství prohloubenou noetikou.",0
265,273,"Recenze na: T. Celms, Husserls phänomenologischer Idealismus",1933,"Theodor Celms: Husserls phänomenologischer Idealismus. Riga, 1928. Upozorňujeme na tuto starší práci, protože ji lze pokládati za cenný, ve své důkladnosti jediný příspěvek k řešení otázky, která dnes zajímá všechny, kdo se zabývají smyslem filosofického směru, který se připjal na Husserlovo jméno. Celms studoval u Husserla v letech 1923 a 1924 a byly mu známy hlavní myšlenky prací, které Husserl publikoval později, v letech 1928-30. Proto je celá práce i dnes aktuální. Celms si postavil za úkol, vyjasnit podstatu Husserlova idealismu, zvláště jeho poměr k fenomenologické metodě, která měla a má tak značný vliv nejen v dnešní filosofii, nýbrž v duchovědné práci dneška vůbec. Nemůžeme zde sledovati celý postup jeho analysy; od pojmu názoru podstaty přechází k pojmu fenomenologické analysy jakožto rozboru duchovních aktů, v nichž jsou předměty dány, k pojmu fenomenologické redukce, k popisu čistého vědomí, jak podán v Husserlových Ideích a k problémům „konstituce” vědomí sama. Prochází tedy celým Husserlovým myšlenkovým světem a může sloužiti za komentář, který ve své jasnosti a důkladnosti není předstižen. Výsledkem zkoumání jest, že filosofie jako universální věda se na fenomenologii založit nedá; aby dodal své „fenomenologické redukci” universálního významu, je Husserl nucen přejiti k zvláštnímu druhu idealismu, který v „čistém vědomí” spatřuje jedinou skutečnost, na kterou se dají převést jak fysický svět, tak ideální světy. Aby se však nestal obětí solipsismu, rekuruje Husserl k metafysické domněnce předzjednané harmonie „čistých vědomí”; tato hypothesa pak je vším jiným spíše, než přísnou vědeckou větou, vypadá tedy Husserl svým idealismem z úlohy, kterou své filosofii uložil. Fenomenologický idealismus není filosofie jako čistá věda, nýbrž spiritualistická metafysika, jež má daleko větší obtíže než transcendentální idealismus, jemuž redukce na jediné, nereální a nečasové vědomí je úlohou méně složitou. Husserlův idealismus je mixtum compositum z Kantova transcendentálního idealismu, Leibnizovy monadologie a fenomenologické metody. Celms má ovšem pravdu, že Husserl nezaložil absolutní filosofii. Objevil však znovu její ideu a stvořil filosofickou metodu. Obnovil problém metafysiky svým pojetím čistého vědomí a redukce jsoucna na toto vědomí. Ukázal, že cogito je východisko nepředsudné filosofie a že není třeba opustit cogito tak, jako Descartes, má-li býti založena věda, ba že to není možno bez nebezpečí úpadku do relativismu, který ideu pravé vědy popírá. Proti snadnějším řešením abstraktního transcendentalismu obrátil zřetel ke konkretům. Jak si tu neklást otázku, není-li Celmsova konstrukce v některých bodech příliš formální, příliš na liteře lpící? Zdá se mi na př. nepochybné, že idealismus vzhledem k fysikálnímu jsoucnu je u Husserla zdůvodněn fenomenologicky, nikoli pouze všeobecnými úvahami §§ 47 a 49 Ideí. Že fysický svět je pouhá transcendentální norma, je zdůvodněno u Husserla již fenomenologickou analysou, která shledává relativitu v samotné jeho podstatě.",0
266,274,"Recenze na: K. Krofta, Čechové a Slováci před svým státním sjednocením",1933,"Dr. Kamil Krofta: Čechové a Slováci před svým státním sjednocením. Praha, Orbis, 1932. — Autor pečlivě shledal a přehledně uvedl historické styky Čechů a Slováků až do světové války. Z knížky je vidět, že byly to většinou styky vnější, náhodné (výpravy knížat a vpády husitů na Slovensko, stěhování českých evangelíků na Slovensko), vlivy literární, styky sousedské; společné, vědomé úsilí duchovní chybí; není velká idea česká nebo slovenská, která by je byla spojovala ve skutečnou duchovní jednotu. Byly toho příčinou jen vlivy politické — roztržení ve dva státy? Autor se tak domnívá, a proto věří, že sjednocení politické povede i k sjednocení duchovnímu.",0
267,275,"Recenze na: V. Hoppe, Dva základní problémy Kantova kriticismu",1933,"Vladimír Hoppe: Dva základní problémy Kantova kriticismu. Spisy filosofické fakulty Masarykovy university v Brně. Číslo 34. Brno, 1932, 80 str. 20 Kč. — Spis, vydaný z literární pozůstalosti Hoppeovy, byl jím připraven do tisku v roce 1930. Obsahuje dvě studie, „Problém intelektuálního názoru a intuice u Kanta“, „O Kantově antitetickém způsobu myšlení a o jeho pokusu vyrovnati rozpory pomocí dialektické synthesy“, z nichž první, jak Hoppe v předmluvě poznamenává, vyšla v České mysli XVIII, 1922. Smysl Hoppeových vývodů je ten, že Kant neprávem zamítá pro lidské poznání intelektuální názor a intuici, že naopak jeho vlastní filosofie je prostoupena ideou syntetického, tvořivého, nazírajícího rozumu, a že výhrady Kantovy teorie poznání zabraňují mu přístup do nepodmíněna, „k němuž s touhou zírá“. Dogmatická filosofie, která intuicí zmocňuje se absolutna, Kantův kritický idealismus předčí, uzavírá Hoppe. — Snad „předčí“, ale vyvrací jej? Okolo této otázky točí se samozřejmě celý tento problém a i celý problém Hoppeovy „intuitivní a kontemplativní filosofie“.",0
268,276,"Recenze na: E. Beneš, Demokratická armáda, pacifism a zahraniční politika",1933,"Dr. Edvard Beneš: Demokratická armáda, pacifism a zahraniční politika. Praha, Orbis, 1932. — Filosofickým základem Benešovy knížky je Masarykovo pojetí demokracie. V jejím duchu pojednává Beneš o armádě, pacifismu a naší zahraniční politice jasně, konkrétně a přesvědčivě. Filosoficky knížka nepřináší nic nového, co by nebylo známo z Masaryka. Zajímavé je však právě to, jak Masarykovy ideje dávají Benešovi pevnou základnu při posuzování dnešní situace duchovní i politické a jak Benešův politický realismus, tak citlivý na konkrétní požadavky praktické politiky, nenásilně, hladce zapadá do tohoto ideologického rámce.",0
269,277,"Recenze na: F. Engels, Ludvík Feuerbach a vyústění německé klasické filosofie",1933,"B. Engels: Ludvik Feuerbach a vyústění německé klasické filosofie. Přeložili B. Laštovička a J. Černý. Praha 1932, nákl. Karla Boreckého, str. 123. — Spisek Engelsův, vyšlý knižně roku 1888, k němuž jsou připojeny menší články Engelsovy a Marxovy o historickém materialismu, populárně vykládá Marxovu dějinnou filosofii, zvláště její poměr k Hegelovi a Feuerbachovi. Spisek je dnes spíše historickým dokumentem než knihou aktuální. Dobře jest si však v dnešní myšlenkové chabosti socialismu povšimnouti, Jak marxismus byl hnutí filosofické, jak oba jeho zakladatelé měli filosofii rádi, jak stále a stále filosofují odvolávajíce se na různé myslitele, Hegla v první řadě. „Německé dělnické hnutí je dědicem německé klasické filosofie“, čteme ve spisku. Bída je v tom, že z této filosofie, která jako upřímná filosofie sloužila za zbraň jejím tvůrcům, stává se jen agitace. Svědčí o tom i Reimannova předmluva k tomuto českému vydání, nadepsaná „Marx nebo Masaryk?“ Či by Reimann vskutku rozuměl Masarykovi jen na tolik, že by chápal na příklad jeho učení o revoluci jako „názor, jenž odmítá zásadně každou policejně nepovolenou revoluci“, jeho étiku jako „popsky moralisující výlevy o „humanitě“, „náboženství“, „spravedlnosti“ atd., Masarykův realismus jako učení, „které se zakládá na kontemplaci věcí, stavů a zamítá analysu procesů?“ Což už je to s tím marxismem i u našich komunistů tak zlé, aby jej bylo třeba zachraňovat před Masarykovou filosofií takovouto agitací?",0
270,278,"Recenze na: F. Engels, Vývoj socialismu od utopie k vědě",1933,"Bedřich Engels: Vývoj socialismu od utopie k vědě. Přeložil Ladislav Štoll. Malá knihovna leninismu, sv. 14., Praha, K. Borecký, 1933, 54 str. 3.50 Kč. — Propagační Engelsova brožura, vydaná roku 1883, načrtává velmi srozumitelně a jasně vývoj socialismu s hlediska marxismu. V úvodu čtou se zajímavá slova Engelsova, která zdůrazňují vztah marxismu s německou idealistickou filosofií: „… jsme my, němečtí socialisté, hrdi na to, že pocházíme nejen od Saint-Simona, Fouriera a Owena, ale i od Kanta, Fichta a Hegela“. — Překlad Štollův je mizerný, nečeský, místy, poněvadž překladatel překládal slovo za slovem, přímo nesrozumitelný.",0
271,279,Recenze na: Marxismus a náboženství,1933,"Marxismus a náboženství. Učebnice protiklerikálního boje. Redigoval Leopold Grünwald. Knihovna marxistické teorie a praxe, svazek II. Praha, Karel Borecký 1932. — Učebnice, která proti obvyklým věrám náboženským staví zvláštní, zuřivou víru v materialismus, víru, mezi jejímiž články čteme na př.: „Hmota, jejíž existenční forma je pohyb, vyplňuje nekonečný prostor. Jediná vlastnost hmoty je její objektivní realita (skutečnost), že existuje mimo naše vědění. Země vznikla podle teorie Kant-Laplaceovy ochlazovacím procesem. Biogenetickým vývojem, trvajícím miliony let, vznikly organické bytosti. Během tohoto vývoje zaujali v boji o život vedoucí postavení obratlovci a mezi nimi ssavci“, atd. Jako nová víra je to příliš hubené a s vědou to nemá, až na některé ty, většinou zastaralé, abstraktní formulky, nic společného. Autor spisku však této primitivní metafysice věří a je přesvědčen, že se dá i u nás založit na ní úspěšný „protiklerikální“ boj.",0
272,280,Recenze na: Ročenka pedagogická a školská,1933,"Ročenka pedagogická a školská. Ročník VI. Za rok 1931. Red. dr. Jos. Hendrich. Nákl. „Dědictví Komenského“ v Praze, 1932. 30 Kč. — Ročenka podává přehled po pedagogické práci československé za r. 1931. Uvádí literaturu knižní i — ve výběru — časopiseckou s přehlednými referáty o tom, co bylo vykonáno v jednotlivých pedagogických odborech. Jako dobrá bibliografická příručka poslouží každému, kdo se o školské a pedagogické otázky československé zajímá. Z ročenky je možno vyčíst, jak asi naše pedagogika vypadá. Jsou to hlavně otázky organisace a reformy školské, které jsou v popředí zájmu, škola obecná — daleko méně školství střední a skoro vůbec ne škola vysoká — a ve škole obecné hlavně zase problémy metodické, to jest, jak vyučovati. Chudá je filosofie, sociologie a psychologie výchovy. Odtud dojem — nesprávný? — že naše pedagogika nemá jasných direktiv pro svou práci a že se utápí v drobném, „kantorském“ empirismu. Není vidět snahu uvědomit si, na jaké filosofii, sociologii a psychologii tato práce pedagogická, organisační reformy, prakse školní spočívají, respektive by měly spočívati. A to je, myslím, nedostatek velmi zlý.",0
273,281,"Recenze na: B. Zbořil, Skeptické úvahy Davida Humea o úkonech lidského rozumu",1933,"Blahoslav Zbořil: Skeptické úvahy Davida Humea o úkonech lidského rozumu. Zvláštní otisk z programu Čs. stát. reál. gymnasia v Uh. Hradišti, 1932, str. 14. — Autor dobře vykládá, v čem záleží problém Humeovy skepse. Uvádí dosavadní pokusy o její překonávání v dnešní vědě a filosofii a správně uzavírá, že třeba Humeovo pojetí kausality bylo velmi otřeseno, „poslední slovo o Humeově problému nebylo dosud proneseno“.",0
274,282,"Recenze na: L. von Wiese, System der allgemeinen Soziologie",1933,"Leopold von Wiese: System der allgemeinen Soziologie. München u. Leipzig, Duncker & Humblot, 1933, str. 670, cena brož. 24 Mk. Kniha je druhé, značně rozšířené a pozměněné vydání Wieseovy sociologie, která vyšla v letech 1924 a 1928 ve dvou svazcích jako „Beziehungslehre“. Dnešní objemný svazek vychází pod názvem „Systém všeobecné sociologie jako nauky o sociálních procesech a sociálních lidských útvarech“. Wieseův systém je pokračováním formální sociologie Simmelovy a upomíná po některých stránkách na sociologii Ťönniesovu, Vierkandtovu, z neněmeckých sociologů pak zvláště na Rossovy Principles of Sociology. Sám označuje svůj směr jako snahu o objektivní, všeobecnou, empirickou, veškeré filosofie prostou vědu o lidských vztazích. Základní Wieseova myšlenka je: ve vztazích lidí jedněch k druhým jsou základní, stálé formy, ať už to jsou jisté pochody nebo sociální útvary, které tvoří vlastní tkanivo společenského života. Tyto základní sociální vztahy nutně se dostavují v každé společnosti, nezávisle na historickém čase, kultuře, geografických podmínkách. Úlohou sociologa je, aby je konstatoval, co možná úplně vypozoroval a přehledně seřadil, aniž by se ptal po jejich příčinách nebo důsledcích. Wiese této úloze dostál velmi důkladně a naplnil takto zjištěnými sociálními „procesy a útvary“ plných 670 stránek. Pojednává tu o sociálních pochodech jednoduchých a složitých, vypočítává je, třídí, kombinuje, seřazuje, a rovněž tak v další části o sociálních útvarech (skupina, dav, stav, třída atd.). K prvnímu vydání připojil i celou přehlednou tabulku, kterou tentokráte vynechal. Kniha se dost dobře čte a zdánlivě přináší mnoho nových poznatků. Ovšem vlastní obtíž začne (jako tak často při této sociologické literatuře), když čtenář knihu dočte a chce použiti toho, čeho se dozvěděl, na konkrétních dnešních sociálních problémech. V nejlepším případě může tyto formulky a pojmy: pochod des Zueinander, des Aneinander, diferenciace, integrace, přizpůsobení, nadřadění a podřadění a řadu jiných, přilepiti jako nálepky s nadpisy na skutečné sociální problémy, aniž by se však tím v nejmenším přiblížil k porozumění jejich příčinám, smyslu, významu. Co tedy počít s takovouto sociologií? K čemu vlastně je? Kde je tu chyba? Základní chyba je, že tato sociologie není účastna na skutečných, opravdových sociálních problémech. Ta „vědeckost“, „objektivnost“, „ahistorismus“ znamenají v podstatě, že se sociolog dívá na společenský život jako na pouhý vnější objekt, na němž není sám účasten a za nějž necítí odpovědnost. Toto je sociologie papírová, neboť každá opravdová sociologie, ať už je to Comteova, Marxova, nebo u nás Masarykova, je především snahou o řešení skutečných současných problémů, které se snaží pochopiti z celkové dané historické situace jako její součást, jak jinak není možno. Proto se nutně stává filosofií dějin, dávajíc konkrétnímu sociálnímu životu smysl a program. Vše ostatní jest jenom „literatura“, třeba sebe učeněji se tvářící, literatura ke všemu tomu ještě nudná a nezáživná. Kniha Wieseova je toho jen novým dokladem.",0
275,283,K českému překladu Summy Theologie od Tomáše Akvinského,1933,"K českému překladu Sumray Theologie od Tomáše Akvinského. V posled. čísle min. ročníku Č. M. (XXVIII., 373) jsem si dovolil napsat několik poznámek k čes. překladu Summy, který pořizují olomoučtí dominikáni. Páni překladatelé měli za vhodno se proti nim, jak se po delší době dovídám, hodně suverénně ohraditi. Vysvětlení, která podávají (na obálce), mne neuspokojují z několika důvodů. 1. Způsob, kterým „vybírají“ z textových variant, nekladouce za základ žádný pevný text, odporuje všem kritickým edičním zásadám. 2. I když neexistuje v pravém smyslu kritické vydání Summy, nutno položit za základ nejuznávanější a to je velké římské vydání. 3. Bylo by jistě bývalo vhodnější a opatrnější, zahájit vydání souborného díla T. A. překladem textu kriticky vydaného, jako Summa contra Gentiles. 4. Vynechání slov „in infinitum“ I, 9. 3. a. 1. ap. necesse est není přesvědčivé nejen pro „scholastické děti“, nemá-li sem býti zařazen na př. Rolfes, v. Gottesbeweise bei Th. v. A. (str. 192. pozn. 1.) 5. Nepřesně se tvrdí o slově „ličnost“, že je z prof. Drtiny. Je to polské slovo, Jungmann je uvádí z Lindeho, užívali ho Jandečka, Kadeřávek, Durdík — připouštím, že i Drtina, a přece se neujalo. Že by se překladatelům Summy podařilo konečně slovo uplatnit — k tomu, ať laskavě prominou, jsem silně skeptický. Jelikož na ostatní výtky, zvl. co se annotace týče, páni neodpovídají, doufám, že přece jen nebyly bez užitku a že si z nich něco vybrali.",0
276,284,"Doslov ke knize: R. Descartes, Rozprava o metodě, jak správně vésti svůj rozum a hledati pravdu ve vědách",1933,"René Descartes: Rozprava o metodě (Discours de la méthode). Přeložila Věra Szathmáryová-Vlčková. Poznámkami a doslovem opatřil univ. docent Dr. Jan Patočka. Laichterova Filosofická knihovna, svazek 7. Řídí univ. profesor Dr. J. B. Kozák. Grafická úprava Jaroslava Bendy. Vydal Jan Laichter v Praze roku 1947. Vytiskl „Knihtisk“ v Praze XIII, písmem cicero Bodoni. Druhé vydání, 5.500 výtisků. Brož. Kčs 36.—. DOSLOV. Kniha, jejíž překlad je zde po druhé podáván českému čtenáři, není pouze významné dílo filosofické; bylo ve své době revolučním signálem. Každé velké dílo filosofické působí obrat v lidské existenci; je vsak málo filosofických děl tak pronikavého a trvalého vlivu, jako právě Rozprava o metodě, pojmeme-li ji jako kvintesenci Descartova myšlení a jeho literární činnosti, k níž byla vše přehlížející a tajemnou ouverturou. Jsou v této knize místa, která se čtou jakoby z pera současníkova (jeť věčně nutno a obtížno být Descartovým současníkem); zvláště ti, kdo stojí poněkud stranou dnešního filosofického zápolení, přijmou metodické části Rozpravy jako dokonale formulovanou samozřejmost. Právě proto nám dnes uniká revoluční smysl kartesiánství; revoluce, kterou zahájil Descartes, se zdařila v určitém ohledu až příliš dokonale. Od druhé poloviny 14. století je scholastický aristotelismus v rychle postupujícím rozkladu. Ale podivuhodná síla Filosofova ovládá duchy ještě 300 let; filosofie, jako každý pravý duchovní čin, se nedá pouze popříti: nutno na její místo postaviti něco positivního. To uměli teprve Galilei a Descartes; ale dílo Galileiho se vztahuje pouze na přírodovědu, nemá Descartovy universality. Descartes byl proto osvobozením, proto rozřešením nesnesitelného intelektuálního a mravního zmatku renesance, že postavil nový metafysický systém, ze se vyrovnal s antikou a středověkem vskutku ve velkém, na všech hlavních polích vědecké práce, kde předchozí doby vypracovávaly koncepci světa. Přihlédněme stručně, jak. Descartovým vědeckým cílem je naprostá jistota dosaženého poznání. Nikoli však pouhá jistota faktu; musí být spojena s porozuměním; právě jistota se definuje „jasností a zřetelností“. A porozumění pochopil Descartes jinak, než antická a na ní závislá středověká filosofie. Pro Descarta je typem pochopitelnosti matematika se svým principem dedukce. Maximum dedukovatelnosti je pro Descarta maximem pochopitelnosti. To je význam „geometrické metody“, kterou Descartes zavedl v celé filosofii, t. j. ve všech oborech vědění. Neboť věda jest pouze jedna jediná, a čím se vědění více blíží dokonalosti, tím se více sjednocuje v jediném systému principu a dedukcí. Tento ideál, který v celku s různými spíše taktickými odchylkami ovládal moderní vědu až do 19. století, je tedy Descartesovo dílo; a ještě dnes v zemích, kde vliv kartesiánství je stále velmi silný, jako v jeho vlasti, se nevěnuje na př. historii a duchovědám tolik metodické a filosofické pozornosti jako přírodním vědám, kde Descartova myšlenka „universální mathese“ byla vlastní formulací ideje, řídící proces odkrytí přírody, který byl tehdá ve svých počátcích a který dodnes probíhá touž drahou. Tento „deduktivismus“, tato snaha co možná nejvíce zjednodušit strukturu vědeckého oboru převedením na konstruktivní schema, dá se u Descarta sledovati ve všech oborech jeho vědecké práce. V matematice, kde proti „intuitivním“ methodám antickým zavedl čistě abstraktní traktování geometrie; ve fysice, která se mu celá dedukuje z povahy prostoru-hmoty a povahy akce Boží v ní; v biologii, kde razí moderní, mechanický pojem organického bytí a hledí převésti celou fysiologii na jediný princip srdečního pohybu; i „vášně duše“ (passiones animae) jsou u Descarta rekonstruovány z jeho pojmu organismu a duše. A po Descartovi to činila podobně až do nedávné doby skoro celá moderní věda. Ale dedukovat se dá vždy jen do určité míry; mluveno s Descartem, „dedukce“ je posléze založena na „intuici“. Kde má Descartův systém intuitivní základy? Tyto základy jsou originálním proniknutím motivu středověké metafysiky, které Descartes podnikl s vědomým zřetelem k fysikálnímu systému, zbudovanému na metafysice. Originalita Descartova zde spočívá v tom, že vynášel v sebe uzavřený subjekt, který má k sebepoznání nesrovnatelně blíže a má je za jistší, než k předmětnosti světa. Zároveň pak s konečností tohoto uzavřeného subjektu jde intuice nekonečnosti Boží; logika a Bůh jsou v hlubokém podstatném vztahu; Bůh pak se stává vlastním klíčem k světu. Duch nemá původně svět, nýbrž „ideje“; teprve pravdivost Boží otvírá jistotu světa, který nám „ideje“ představují. Že Descartes pojem Boha, přejatý ze scholastiky, v mnoha bodech podstatně obměnil, nesmí nás másti o smyslu Descartovy metafysiky: zde je použito scholastických pojmů k tomu, aby scholastika byla nadobro překonána, aby byl založen fysikální systém, který jejím základům naprosto odporuje. Metafysické absolutno křesťanského středověku tu dává sílu své autority nejrozhodnějšímu protivníku své hierarchické a ontologické koncepce světa. I do metafysiky tedy zasáhla Descartova konstruktivní tendence. Descartes není v témž smyslu metafysik jako Aristoteles. Aristoteles se ptá po struktuře bytí každého jsoucna i jsoucna vůbec a toto hledisko vede jeho zkoumání stále. Aristoteles zírá a objevuje nesčíslné podstatné vztahy, nesčetné originální souvislosti, které tvoří ve svém celku věcnou rozkoš bytí; Descartes se ptá pouze po odvoditelnosti a původu poznání každé jednotlivé věci, ptá se po konstruktivním ideálním plánu věcí. Jednota metody, toť jeho věcná starost; zdůvodněním rozumí skoro vždy logické, myšlenkové, deduktivní zdůvodnění. Dá se říci, ze tento odpůrce vší formální logiky zformalisoval filosofii a vědu. Toto znamená Descartova revoluce, to znamená Descartův „matematismus“. Platon a do značné míry i Aristoteles vážili si matematiky nad jiné vědy; ale matematika jim byla jedním druhem onoho spirituálního postihování podstatných věcí a vztahů, které tvoří základní metodu jejich filosofie. Descartovi je matematická konstrukce posléze hlavní a „intuici“ hledí omezovat co nejvíce. Proto má jeho filosofie, jak o ní často tvrdí, jasné a jednoduché základy proti komplikovanosti těch systémů, které hledí byt právy každému bytí zvláště. Descartova koncepce do značné míry utvořila náš svět. Je to rozpolcený svět. Na jedné straně naše spirituální bytost, která je jako svět ve světě, primárně uzavřena sama do sebe. Na druhé straně svět věcí, chápaných čiře rozumově a geometricky, bez kvalit, bez vnitřních sil. Před Descartem není na př. příkrého dualismu duše a těla, který pronikl do povědomí nás všech a občas naše myšlení ještě ovládá. — Jen Boží dokonalost drží tento rozpolcený svět tak pohromadě, že makrokosmos je přístupen i mikrokosmu a že ve světě lze žit. Této dichotomie hledí se moderní věda a filosofie zbýt; dlouho k tomu používá Descartovy metody, aby dala vznik naturalismu, před kterým Descarta uchránila jeho metafysická koncepce. Ale Descartův metodický ideál vede i na půdě vědecké metodiky k dualismu; pozvedajíť se zde duchovědy proti jednostrannosti konstruktivismu, který z nich činí nauky druhého řádu. Tento rozpolcený svět, dílo Descartovo, je problém dneška ve filosofii i ve vědě. Descartes udal problematisku po celá následující staletí. Jde dnes stále ještě o to, pochopit, kde je příliš úzký a postavit filosofické tázání znovu na širší a konkrétnější basi. Descartes je geniální filosof, který přecenil matematiku a přírodovědu, ale který tak učinil z historické a filosofické nutnosti, jeho filosofie je pravá, veliká filosofie, která učí filosofovat, t. j. pátrat po podstatných věcech; a právě proto byl Descartes filosofickým spasitelem své doby, že provedl s velkolepou a jednostrannou důsledností základní myšlenky své metodické intuice. Pochopení a překonání Descarta je tedy jedna ze základních úloh moderního myšlení. Není divu, že badání o Descartovi je přes nepřehlednou spoustu prací o něm stále živé a ze zvláště jeho krajané pěstují studium svého největšího filosofa. Zde to jsou zvláště dnes Brunschwicg a Gilson, kteří učí Descarta chápat; první v jeho vztahu k moderní vědě, druhý k scholastické tradici. O díla obou těchto filosofů se značnou měrou opírají též poznámky, které jsou připojeny k tomuto vydání; jejich smysl je v tom, doplnit co možná znalosti o Descartovi, které se dají nenuceně vetkat do rámce Metody a v historicky-věcném přiblížení Descarta čtenáři, který si není přímo vědom perspektiv filosofova díla. Jan Patočka. PRAMENY: Gilson E., La Liberté chez Descartes et la Théologie, Paris 1912. Gilson E., Commentaire du Discours de la Méthode, Paris 1926. Gilson E., Études de Philosophie Médiévale, Paris 1924. Hamelin O., Le système de Descartes, Paris 1911. Brunschwicg L., Étapes de la philosophie mathématique, Paris 1912. Brunschwicg L., Expérience et causalité, Paris 1922. Koyre, Descartes und die Scholastik, Bonn 1923. Buchenau A., Poznámky k vydání ve Filosofické Bibliotéce, Lipsko, Meiner. Jungmann, Descartes, Lipsko 1908. Oeuvres de Descartes, édition Adam-Tannery, avec la vie de Descartes, par Ch. Adam. O aktuálním smyslu kartesiánství: Husserl E., Méditations Cartésiennes, Paris 1929.",0
277,285,Encyklopedická hesla,1933,,0
278,286,Metafysika ve XX. století,1934,"Metafysika ve XX. století Metafysika je filosofická nauka o posledním základu světového bytí, o tom, co jest a jaké jest bytí samo o sobě; částečná otázka je tu, co se kryje za jevy našich smyslů. Když filosofie vznikala u starých Řeků, vykrystalisovala zprvu právě ve formě metafysiky; Demokritův materialismus, jemuž je svět souborem pevných, nedělitelných, pohybujících se tělísek urč. tvaru, nebo Aristotelova teorie, podle níž bytí je uskutečňování ""forem"", tj. logických určení, v neurčité ""látce"" jsou příklady metafysických nauk. Středověku byla metafysika, hlavně Aristotelův systém, nejdůležitější částí filosofie; má zde však význam hlavně jako základ ""přirozené theologie"", která může tajemství víry rozumově založiti a upevniti,nikoli však poslední podstatu jsoucna proniknouti. Moderní filosofie zažila ještě po dvakrát velkou metafysickou restauraci, kdy se filosof domníval postihovati samo absolutno; jednou v kartesiánské filosofii jasných a zřetelných ideí (Descartes - Malebranche - Spinoza - Leibnitz), jednak ve filosofii pokantovské (Fichte, Schelling, Hegel atd.). Moderní doba však celým svým rázem filosofickým metafysice nepřeje; největší moderní noetik Kant dokazoval, že metafysika ve starším smyslu, jako nauka o věcech o sobě, je nemožna a že o metafysice lze mluvit jen v tom případě, rozumíme-li jí určité obecně platné základní zásady, jež každé poznávání předpokládá. Proti každé metafysice, tedy i v tomto smyslu, staví se pak filosofický směr, zvaný positivismem (podle ""Positivní filosofie"" francouzského filosofa A. Comta, který v tom však měl předchůdce v ang. filosofu Davidu Humeovi). Pro positivistu žádný absolutní základ poznání není, věda se zabývá pouze hledáním zákonitých vztahů mezi jevy, danostmi to smyslovými. Positivismu je filosofie jakousi předmluvou a doslovem odborných věd, který sám nepodává žádné obsahové poznatky, nýbrž tyto pouze pořádá a objasňuje. Positivismus vidí právem v Kantově nauce (i v každé samostatné noetice) metafysiku; i vývoj pokantovského idealismu, který v poznávajícím subjektu nalezl absolutno, dal mu za pravdu. Kant metafysiku zakázal s tím, že věci, jak samy o sobě existují, může poznávati pouze subjekt, jehož nazírání je tvoření, kdežto naše je pouhé pořádání daného. Tím položil následující filosofii problém; uvidíme později, jak ten problém je stále živý. [8] I. Positivismus v různých formách byl filosofií konce minulého století a počátkem tohoto. O vládu nad duchy se dělil s kantovstvím, které rovněž (ale jiným způsobem) odmítalo metafysiku. Reakce proti nim dá se však sledovat daleko do minulosti, nerušená nebyla ovšem vláda positivismu. Náš úmysl není, psáti dějiny tohoto hnutí; proto se omezíme na výklad o jeho hlavních známkách. Dají se zjistiti v reakci proti positivismu rysy podobné, jako Rousseau byl indignován vnitřní prázdnotou civilisace příliš formální, neosobní, intelektualistické, tak i noví filosofové - jako mladí duchové soudobí vůbec - potírají neosobnost, konstruovanost, výlučný intelektualismus doby, orientované jen na exaktní vědě; a jako Rousseau doporučil za protilék naivitu, důvěru k spontaneitě lidské přirozenosti, zahájila i nová filosofie obrat k přirozenému životními názoru. Tento návrat znamená, že se ve filosofii béře nejvyšší posvěcení konstrukci a stává se úlohou nechat mluvit život sám, jak se nám jeví před dotekem intelektuální rekonstrukce. Tím byly postiženy i různé konstruktivní metafysiky. Nálada, z níž tato reakce vyvěrá, je společná pragmatismu, dílům Bergsonovým, v jiném smyslu též Nietzschovým, Diltheyovi, ruskému a část. anglosaskému realismu (u nás ji cítíš nejlépe z předválečných knih Rádlových nebo Šaldovy ""Duše a díla""). První veliký důsledek, kterým tato atmosféra zasáhla metafysiku XX. století, je Bergsonova filosofie. Bez ní je další vývoj metaf. nepochopitelný; je vlastní obnovitelkou, vedle níž se jeví konstrukce, jako např. Hamelinova (připomínající Hegla), jako pouhé stíny minulosti. Za základ Bergsonovy metafysiky, rozvinuté hlavně v díle ""Tvořivý vývoj"" (1907) a v metafysické ethice ""Dvojí zdroj mravnosti a náboženství"" (1931), lze považovat kritiku neúčastných, chladných konstrukcí intelektu, které hledí plynulou a kvalitami bohatou skutečnost života interpretovat jako resultantu základních jevů jednoduchých a homogenních, zmechanisovat všecko dění a rozdíly kvalitativní převésti na kvantitativní. Důsledky této ""fabrikační iluse"" jsou hlavně tyto: universální (tedy i psychologický) determinismus (popření svobody), fysikální mechanismus spojený s negací objektivnosti kvalit, nepochopitelnost pohybu, neřešitelnost otázky poměru duše a těla, nepochopitelnost života v jeho základním jevu - vývoji. Zvrácenost tohoto názoru, který ovládal dlouho vědu i filosofii, nevyniká v praktickém užití, pro něž je právě vytvořen, nýbrž tam, kde se snažíme zachytit věci, jak samy jsou, přímo, tj. na metafysickém stanovisku. Neboť úkolem metafysiky je právě zachytit jsoucno zevnitř, v jeho živém jádře, kdežto způsob vědy, jakož praktického intelektu vůbec, je ten, že krouží kolem věci a rekonstruuje ji z jednotlivých aspektů nedospívaje nikdy k celku a nemoha vyčerpat nekonečno. Je-li metafysicky nemožný rekomposiční výklad, je jasné, že pochopení jsoucna musí vycházet od té jeho formy, k níž máme bezprostřední přístup a která je sama sebou bohatší, nežli předpokládaný svět mechanismu: tou je život. Života bychom nepochopili, kdybychom ho sami nežili; to, že jsme jeho součástí, dává nám zkušenost, kterou třeba očistit od intelektuálních příměšků, k níž nutno nalézti bezprostřední přístup, abychom ji dovedli zachytit v originálu. [9] Metafysika je prostě lidský duch, který hledí překonati utilitarismus obvyklého životního stanoviska a zachytit sebe sama jako čistou energii tvořivou. Neboť první danost, s níž se setkáme, odvrhneme-li konvence, jimiž náš obecný nebo vědecký jazyk vyjadřuje fakta vědomí, je kvalitativní spojitost, v níž není článků, nýbrž kde v tom, co prožíváme aktuálně, je obsažena implicitně a svérázně totalita předchozího a možnost budoucího života. Život, lze říci, ""trvá"", tj. mění se beze ztráty, stálým obohacováním, kterým je neopakující se přítomnost: tento konkrétní čas, který je látkou života, je tvořením. Splynouti s časem znamenalo by splynouti se samým tvořivým zdrojem bytí; to je intelektuální nárok požadovaný Kantem. Osudný omyl intelektualismu je v tom, že veden svou tendencí popírat originálnost kvalit a zavádět homogenní jednotky zaměňuje konkrétní čas za prostor, který umožňuje kvalifikaci a rekomposici podle libovolného zákona. K tomu však, aby byl život sám názorně zachycen, nutno dále pochopiti imanentní smysl trvání sama, této heterogenní kontinuity, která je Bergsonovi klíčem všech záhad. Porušení její zapomněním je jen zdánlivé, relativní. Naše jednání nevyžaduje integrálních vzpomínek; fysická akce vybírá a aktualisuje z jejich nekonečna ty, jež se jí hodí. Právě tělesnost je pro nás orgánem pozornosti na život, bez níž bychom utonuli v nekonečných detailech vzpomínek, v snění. Tak se ukazuje, že náš duch pouze v kontaktu s tělesností má plnou realitu působivou, tvořivou. Z toho nevyplývá superiorita hmotného. Naopak byl Bergson první odpůrce psychofysického paralelismu, který teorii vzájemné působnosti dal formu, harmonující s výsledky moderní fysiologie a v mnohém anticipující vědecké příští. Naopak Bergson nepřestal zdůrazňovat prioritu ducha, a výlučnost spirituálního výkladu; jedná se tedy v metafysice o problém poměru hmoty a ducha-života, který se musí objasniti ze života sama; dualismus nutno překonat; ne zase na způsob staršího idealismu, který činil z předmětů našeho vnímání stavy subjektivní, soukromé - Bergson tvrdí naopak ve jménu bezprostřední zkušenosti, kterou důsledně obhajuje, že obsah vněmu je extramentální, mimoduševní (v tzv. čisté percepci) - nýbrž v životě samém nutno objevit souvztah ducha a hmoty. Zároveň s problémem hmoty nutno však řešiti ještě druhý problém: byl-li protest proti utilitárním konstrukcím intelektu v samém základu bergsonismu, nutno tyto přece pochopit naopak z povahy života, jehož jsou funkcí, třeba bránily nezaujatému pohledu zachytit život. Tyto problémy se nám podají jenom řešením otázky vývoje života a jeho smyslu. Bergson vychází z faktu, že život nebyl fysikálně-chemicky vyložen, že Darwinův výklad vývoje na základě nahodilých variací nestačí; že dědičnost získaných znaků je výjimkou spíš než pravidlem a že tedy nepostačí též lamarckovství; že adaptace se dá pochopiti z analogie invence; že konečně složitost výsledků vývoje jest pouhý intelektuální aspekt, iluse intelektu, kterou prohlédneme, vzpomeneme-li na jednotu duševního aktu, který se exteriorisuje ve fysickém pohybu. To znamená chápati život jako rozběh, elán; a právě tak, jako úmyslný pohyb, je elán života překonání překážky, která řídí svou strukturou rozdělení vynaložené energie. Elán života je zatěžkán hmotou a hledí ji obejít, přemoci ji, aby plně uskutečnil své vnitřní možnosti; ale nejde to najednou zplna, rostlina, [10] zvíře a člověk vyvíjejí vždy extremně jedinou složku původního nerozděleného impulsu; výživa, instinkt, inteligence jsou etapy práce elánu na hmotě. Hmota tedy atomisovala elán; naopak kooperace velkých směrů života svědčí o jeho substanciální jednotě. Je tedy v podstatě života směřovati proti hmotnosti. To však právě dává možnost pochopit jednotně oba principy: hmota se dá pojmouti jako negativita života, automatický důsledek toho, že elán ustává, že jeho napjetí klesá. Hmota a duch nejsou tedy dvojí substance, nýbrž dvojí smysl téhož základního napjetí: stoupání tense je směr duševnosti, je život, je koncentrace trvání, kvalitativní růst a tvořivost, konkrétní čas a svoboda, klesání tense je směr hmotnosti, zředění trvání, stoupání homogennosti a opakování, posléze prostor a nutnost determinismu. Instinkt a inteligence jsou nástroje života v jeho boji; instinkt je sympatická schopnost činit nástroje z organismů, inteligence schopnost nástrojů anorganických a tudíž adjustována přirozeně k pochopení hmoty. Inteligence a hmota leží v témže směru trvání, které se zřeďuje; odtud jejich shoda. Jenže inteligence ještě přehání hmotnost hmoty, která v konkrétnu obsahuje vždy residua trvání, kdežto ideál rozumu je kartesiánský: je to geometrický, absolutně netrvající svět. Tak stojí na počátku života život; pohyb, kvalita, čas jsou původnější, nežli stav, kvalita, prostor, z nichž je nelze rekonstruovat. Hmota je do koncentrace prvotního impulsu, který tryská z věčně tvořivého zdroje, a vývoj života je rekoncentrací trvání, jež zůstalo v rozptýlení hmoty. V člověku nastalo osvobození elánu inteligencí, jež nám podrobuje hmotnost při plném jasu vědomí. Elán, tato tryskající svoboda, nemá nadčasové determinace ani konečného cíle; volná tvorba je jeho určení. ani člověk sám neznamená více než možnost osvobození; společenství jej svírá na dlouho okovy konvenční morálky a tradičního náboženství a pouze jedinci přinášející nový zákon entusiasmu a lásky, dokáží postavit člověka znovu do směru elánu proti pasátu hmotnosti. Názor trvání, který je klíčem Bergsonovy filosofie, ukázal se tak intuicí hmoty, ale zejména života v jeho nejvyšší životnosti - v duchu, který překonává nástrahy materiality a je věčně současný se svým vlastním trváním neuchyluje se od něho, věčně mladého, k schematům a opakování. Intuice života blíží se i tajemství Božímu; tento věčně tvořivý zdroj existence je věčnost, absolutní koncentrace trvání, je opak hmotnosti, která je opakováním; v ní trvání pulsuje sotva znatelně pod vrstvou determinismu. V intuici života splynula sympatická, životní povaha instinktu s jasem vědomí, které je výsadou inteligence v názor, imanentní nejvlastnější aktivitě a absolutnímu bytí, které trvá. Filosofická intuice dovolila Bergsonovi zbudovati monistický systém, který netrpí ethickou indiferentností a nestírá podstatné oposice v bytí. Dovolila pochopiti organicky celý svět. Metafysika se tu stala celou filosofií, pravou teorií. Toto pojetí přejali s mírnými obměnami mnozí francouzští myslitelé, jako J. Segond, E. le Roy aj. Le Roy ukazuje, že pojetí vývoje jako invence je hypothesa, kterou sugeruje dnešní stav vědy, a invenci chápe bergsonsky, ze zdroje intelektuálního názoru - intuice. Zcela jinak, dualisticky, se vytváří metafysický názor jiného budovatele filosofie organického, něm. filosofa H. Driesche (Wirklichkeitslehre 1917.). [11] Jeho stanovisko k otázce názoru je dáno tím, že v našem prožívání nevidí především jako Bergson, celek trvání, organickou jednotu, nýbrž zdůrazňuje smysl jednotlivé danosti jakožto složky definitivního pořádku, který se ve vědomí postupně utváří. Drieschovi filosofie není především metafysikou a metafysika nevyplývá z intelektuálního názoru ve smyslu Kantově. Ale je mu zase naukou o vědění a věděném jako takovém a spočívá cele na zírání pořádku, které je svéráznou zkušeností logickou, kterou se pro nás utváří každý význam a předmět, tudíž i předmět metafyziky, ""pravá tj. na vědomí nezávislá skutečnost"". Metafysika bude jedině pak možná, platí-li kategorie, o jichž subjektivní platnosti máme jistotu, zaručenou oním názorem, i pro ""pravou skutečnost"". to je ovšem nedokazatelná hypothesa a metafysika takto pojatá nebude mít plnou jistotu názoru, nepronikne do skutečnosti, bude vždy pouhým symbolickým věděním o ní. Driesch hájí ideu induktivní metafysiky, v které se i s důvody shoduje se starším něm. filosofem E. von Hartmannem. Pořádek pociťuji jako úlohu a cíl; vidím-li nezvratně, definitivně, že 2+2=4, že účin vyžaduje příčinu, ale též, že ""bytí na mně nezávislé"" má smysl, že bez něho nebude pochopitelný ani pouhý pojem přírody, ani pojem duše, ani fakt ethického vědomí (které všechny lze zkonstruovat bez pojmu na subjektu nezávislého bytí), mluvím o uspořádanosti. Filosofie je systém, v němž má každý význam své přesně vytčené místo. Z toho pak vyplyne proti Bergsonovu dynamismu statičtější a disparátnější chápání toho, co jest. Mluvíme-li o skutečnosti, chápeme ji tedy jako důvod svého vědění o přírodě a duši. Platí-li zákony myšlení pro skutečnost, platí o skutečnosti to, co o důvodu, totiž že musí býti aspoň tak rozmanité jako její důsledek. To znamená dále, že soubory zkušenostních vztahů mají dosah skutečnostní. Tudíž prostoru, času, hmotě, kausalitě odpovídá něco skutečného, co je jejich důvodem, třeba jejich samostatná existence mohla býti rozmanitější a naplněna kvalitami, jež ve fenomenálním průmětu mizí. V přírodním dění pozorujeme však, co se způsobu jeho určení týče, dualitu působení mechanického a celkového; při působení mechanickém jsou příčina i následek celé v prostoru, kdežto při celkovém nutno postulovati faktor neprostorový, který působí do prostoru (tzv. entelechie, jindy psychoid). Celkové působní přísluší bytostem, které nejsou pouhé sumy částic; jsou to hlavně organismy a o těch se dá dokázat, že jejich vznik a funkci nelze fysikálně-chemicky vyložit, protože se (podle D.) nedá pojmout mechanismus, který by dovedl rekonstruovat z libovolné části svého materiálu vlastní analogon; též poměr duševního a tělesného, působnost instinktu aj. se nedá s tohoto hlediska pochopit. (Driesch byl úspěšným biologem a tyto důvody pro autonomii života byly východiskem jeho filosofie.) Základní metafysická věta nutí, aby tento rozdíl organického a neorganického byl přenesen do sféry skutečnosti a tak dostáváme svět organismů v metafysické oposici k světu anorganickému. Propast mezi obojím se rozšiřuje souvislostí organického s duševním: pouze organickému jsme oprávněni připisovat oduševnění, pouze okrsek ucelenosti je duchovní. I duchovní svět ukazuje rysy neucelenosti, jako bolest a omyl; o těch však lze dovoditi, že plynou z koexistence ducha a hmoty. Driesch se domnívá, že svědomitá filosofie [12] nemůže překlenouti nikdy zcela základní dualismus, naznačený těmito pojmy, a že pouze v theismu lze jej zmírniti v morálně snesitelnější perspektivu. Při nepřeklenutelnosti dualismu může se jednati pouze o spasení individua z tohoto světa, kde bytosti ucelené, nehmotným cílem vyznačené, jsou vrženy do světa materiální nahodilosti a z toho vyplývající bolesti. Smrt ukazuje, že k němu nejsou připoutány věčně, a další metafysická úvaha vede k možnosti skutečnosti nadsvětové, k možnosti vzniku času, k možnosti nadindividuální duchové existence; to vše, jakož i způsob existence Boží, jsou poslední metafysické otázky, které nutně zůstanou otázkami. Driesch1 je i v metafysice logikem; ale jeho logika se opírá o názor, je intuitivním sledováním významového kosmu. V tom znamená Drieschova nauka jakýsi imediatismus na půdě logiky, který připomíná ten, který s důkladností daleko větší provedl ve své ""fenomenologii"" E. Husserl. Driesch se domnívá, že dualitu poznání a bytí, která se projevuje v neproveditelnosti vědeckého ideálu jediného, celistvého řádu, může převésti na dualitu ucelenosti a náhody či organického a hmotného. Ani Driesch, podobně jako Bergson, nezná rozdílu ideálního a reálního bytí, nemá pojmu ideálních podmínek bytí reálného; odtud důsledek, že shoda myšlení a bytí se musí u něho postulovat a že se vlastně nikdy nedostane ze subjektivismu. Chybí mu na to propracování problému názoru, který je pro metafysiku základní. Zvláštní systém životní filosofie, orientovaný tentokrát opět na psychologii (jako u Bergsona), podal William Stern v díle ""Person u. Sache"" (1923 dokončeno ve 3 dílech). S oběma předchozími mysliteli je mu společný základní problém poměru celku a sumy, původní jednoty a nahodilého agregátu. Problém je u Sterna řešen pojmem osoby; tato filosofie dává si jméno personalismu. Personalismus počíná jako induktivní metafysika, aby se nořil stále více do konkrétního, celistvého jsoucna, stupňoval intuicí dotyk s nám až k ""chápající introcepci"". Pojem osoby, jak jej známe v obecném usu, nutno očistiti kriticky v pojem konkrétní, cílesměrně působící jednoty. Tak chápaná konkretní jednota nevylučuje složenost, takže je možna hierarchie osob. Působení teleoklinní je hlavní znak osoby; mechanismy, ""věci"" existují pouze jako nesamostatné momenty vyšších jednot. Tam, kde abstrahujeme od zákona celku, kde na složitý fakt pohlížíme se stanoviska součástí, mluvíme o věcech, mechanismech. Mechanismus dedukoval celky z částí; personalismus dedukuje pojmy věcné z personálních. Zkrátka personalismem se dualismus opět stírá, pojmem osoby lze snížit věci a s nimi vše neteleologické na pouhé abstrakce. Přírodní zákonnost je vzhledem k působení substanciálního agens sekundární, je forma jeho cílesměrného fungování; každá osoba je totiž hodnotou sama sově; jsoucno se dá mysliti pouze prolnuto hodnotami. Smysl přírodní zákonnosti nutno obrátiti; celky nejsou pasivní výtvory zákonných vztahů, nýbrž zákonnost podmínkou uskutečnitelnosti osob. Působení dá se mysliti pouze jako teleoklinní, tvrdí Stern s E. v. Hartmannem. Jsoucno je absolutně konkretní. Obrácení přírodního hlediska vede k idei [13] hierarchie osob místo k idei systému abstraktních zákonností. Ale teleologii osoby si nelze představovat, tvrdí Stern s Bergsonem a jinými, podle analogie úmyslného jednání jako pevnou predeterminaci účelem Co jeví zdání záměrnosti, je projevem tendencí sebezáchovy a seberozvoje, tedy labilní dynamika, jak patrno zvláště u lidské osobnosti. Osobnost je výsledkem konvergence vnějších vnitřních vlivů, však ochotna se rozšířit a přizpůsobit; tak je tomu v našem fysickém i duchovním, zvláště hodnotícím životě. Ostatně ztrácí rozdíl duševního a fysického základní význam metafysický, protože osoba je pojem ""psychofysicky neutrální""; to pak dovoluje Sternovi i jednotlivé společnosti chápat jako osoby a ústit v hierarchický pantheismus. Bůh je všeobsáhlá osoba. Svoboda lidské osobnosti není těmito vyššími osobními celky dotčena. Sternova metafysika trpí nevyjasněným protikladem statického a dynamického; pojem osoby je statický, pojem působení, které je vlastní projev personální existence, je svým v podstatě nepředurčeným, ač teleoklinním rázem dynamický jako Bergsonův životní elán. Život jakožto dynamický proud a forma osoby jsou k sobě ve vztahu napjatém, takže monismus personálního principu, kterým měl býti překlenut protiklad mechanismu a teleologie, stojí opět před dualismem, který připomíná Aristotela, dualismem, který byl životní filosofií Bergsonovou překonán. Dovede Sternova personální metafysika, která chce všechno jsoucno chápat posléze z osob, vysvětlit vývoj? Buď se svět dá pochopit posléze jako svět osob a pak je staticky - teleologický; nebo je světové dění pouze teleoklinní, pak ale osoba není poslední pramen pochopitelnosti, pak personální, chápající introcepce není názor, který by zjevoval samu podstatu světa. Stern zdůraznil v době vyžívajícího se mechanismu silně princip, který se mu zdál vyhovovat lépe našemu bezprostřednímu, lidskému chápání světa, vytvořil jakýsi kritický antropomorfismus, ale jeho metafysika není dost široká, aby stačila na všecky metafysické problémy. Chybí jí metafysicko-noetický princip. Problémem nesmrtelnosti se zabýval podobně jako Driesch a se stejným výsledkem, problémem individuální osobnosti podobně jako Stern, esthetik a noetik Jonannes Volkelt, který soudí podobně jako Stern, že v těchto problémech podstatou irracionálních nutno postupovat spřežením rozumu a irracionální intuice. Volkeltova metafysika je typicky křesťanská, metafysika transcendentního, osobního, dokonalého Boha, jeho věčné spravedlnosti a lidské osobní nesmrtelnosti. Volkelt, původně Heglovec, byl pamětníkem poslední, úpadkové epochy německého idealismu; tuto tradici navazuje Ludvík Klages, charakterolog a grafolog, ve své koncepci světa jako výrazu prožívajícího duševna. Také Klages překonává dualismus mechanismu a teleologie, aby vústil do jiného protikladu: duše a ducha. Vně a vnitř, obraz a výraz, svět a duše, mají se k sobě jako zjev a podstata. Proto chápati svět znamená zjevem mínit podstatu, hlubší smysl, duchovní tvář věcí, chápati jej jako symbol, jako výraz; tak činí přirozený člověk, tak postupuje mythus. Tak si však nepočíná kalkulující praktický rozum a moderní mechanisující věda; obojí pochází z jiného principu nežli bezprostřední názor, totiž z principu ducha, který soudí a rozhoduje, je principem rozumu a vůle. Rozum odduševňuje svět a vůle z něho [14] činí pasivní nástroj expanse. Duch je, jako u Bergsona inteligence, princip diskontinuity a fabrikace, ale vyznačuje se nejen přirozeným nepochopením, nýbrž nepřátelstvím k životu; duch bojuje proti životu a v západoevropské civilisaci se blíží úplnému vítězství. Západní boj proti mythu (náš Masaryk v ""Rusku a Evropě"", svém největším díle filosofickém, dokazoval, že zatlačování mythu kritickým rozumem je ideový smysl evropských dějin) je podle Klagesa v podstatě boj proti životu. Z iracionalismu se tak stává protiracionalismus: metafysika je ""boj rozumu proti rozumu za život"". II. U předcházejících myslitelů projevila se nová filosofická situace jako obrat k životu od intelektuálních schemat, která jeho originálnost znásilňují. Vidíme, že realita a nepřevodnost života se zdůrazňují vždy znovu. V tom znamenají i ti intelektualisté, kteří jako Driesch, též v otázkách metafysických důvěřují jen rozumu, jakýsi návrat k přirozenému životnímu názoru, pro který je živé čímsi podstatou různým od neorganického. Rovněž odvaha k metafysice u všech předchozích myslitelů je spřízněna s prostou myslí (která je podstatou realistická), a pramení pravděpodobně z týchž zdrojů. U Bergsona jsme ostatně poznali, že se tato tendence může prohloubiti ve filosofický program s devisou ""zpět k bezprostřednímu""; tento program značí úplnou rekonstrukci filosofie se všemi jejími měřítky, získání nového kriteria. Sem pak lze zařadit všechny metafysické tendence, které usilují o nový výklad poměru subjektu ke skutečnosti, které se tedy převahou točí kolem metafysiky poznání. Počátek tohoto století viděl rozkvět tzv. pragmatismu, noetické filosofie, prolnuté metafysikou. Pragmatismus se domnívá, že všechny tradiční filosofické problémy se zjednoduší nebo rozprchnou, odstraní-li se pojem pravdy a nahradí-li se pojmem účelně probíhající činnosti. Poznání, které je pro nás cenným nástrojem, je dílem naší akce, nedá se od ní odloučiti; modifikovatelnost, ""tvárnost"" reality je pro Jamese předpokladem nejen poznávání, nýbrž vůbec života. Pragmatismus Jamesův je spojen s ""radikálním empirismem"", který uznává svéráz všech druhů zkušenosti, nehledě je redukovati navzájem; vztahy jsou daty zkušenosti právě tak, jako jednoduché počitky, a náboženská zkušenost má svou vlastní oprávněnost právě tak, jako fysikální. Skutečnost, jak ji ukazuje zkušenost, je proud mnohonásobné akce, bez oné koherence, kterou předpokládá positivismus, nebo absolutní idealismus. Náboženská zkušenost má tím větší právo na skutečnostní dosah, oč více angažuje naši životní energii než zkušenost vědecká;, celkové vidění světa odtud vyplývající je universální zápas po boku vyšší bytosti, která je konečná jako my, ač nosnější, o lepší svět - neucelené, pluralistické, dynamické, tragické universum nemaří smysl života, nýbrž jeví se konečně jeho předpokladem Pragmatické vidění světa rozvinul jinak než James, velký americký pedagog John Dewey, který je vzdálen Jamesova náboženského pathosu a věnuje svůj zájem cele skutečnostem lidské společnosti; jeho svět je stupňující se, rozvíjející a organisující aktivita, svět problémů a jejich řešení, historický a plastický. Pragmatisté jasně směřují k tomu, aby skutečnost a zkušenost byly sblíženy. Dewey mluví často jako naivní realista. James se přiblížil ke konci života oné filosofii ""čisté zkušenosti"", kterou v Německu rozvinuli Avenarius a Mach, [15] tato filosofie popírá substanciální rozdíl subjektu a objektu poznání a konstruuje objekty fysické i psychické jako zvláštní třídy vztahů týchž ""elementů"" zkušenosti. Positivistům Avenariovi a Machovi blíží se do jisté míry ""imanentní filosofie"" Schuppeho a Kaufmanna, na rozdíl od nich však tvrdí, že subjekt je neredukovatelný. Imanentní filosofii jsou předměty prostě obsahy vědomí; jsou zde tedy v originále na základě nutné korelace bytí a vědomí, na základě vztahu imanence. Stačilo dáti tomuto vztahu jiný výklad aby se dospělo k odrůdě metafysického realismu, která se blíží nejvíce názoru obecného rozumu a kterou zastávají četní myslitelé jako Losský, Gredt, Montague, Alexander, Dawes-Hicks aj. Realismus je noetické stanovisko, jež se shoduje s přirozeným hlediskem prosté mysli, vyrůstá přímo ze života. Moderní realismus v extremních odrůdách tvrdí naprostou adekvátnost zkušenosti; takový realism máme v podobě, která souvisí s Machem, u některých novorealistů anglosaských, a v podobě, jež vychází z imanentní filosofie, hlavně u filosofů ruských. Realismus hledí odsubjektivisovat poznání co možná úplně; to se netýče pouze předmětů individuálních, časových, konkretních, nýbrž i ideálních předmětů, jako jsou pojmy a pravdy vědecké. V tom měla na vývoj věcí veliký vliv filosofie Brentanova a Husserlova. Brentano ukazoval na počátku svého filosofování, že duševní jevy možno na rozdíl od fysických charakterisovati ""intencionálním vztahem"" na předmět, tím, že duševno má svůj předmět, lhostejno, ať reální či ideální. Tak bylo duševno charakterisováno urč. transcendencí; nauku rozvinuli logikové Meinong a Husserl a využili jí k samostatnému založení logiky jakožto vědy ideální předmětnosti, nezávislé na duševních aktech. Z Husserlovy fenomenologie působily na novou metafysiku hlavně dva pojmy: obecné a ideální podstaty věcí a názoru podstaty. Je to opět zkušenost zvl. druhu, co zakládá fenomenologii; fenomenologická analysa spočívá na eidetickém či podstatném názoru. Husserlovo tvrzení o podstatném názoru je základ jeho noetiky, ale zároveň se dá vyložit metafysicky; je to snad nejdůležitější metafysické tvrzení, které bylo vystaveno v našem století soudě podle vlivu, kterým jednak zasáhlo moderní myšlení, jednak vyjádřilo s přesností ty tendence, které se i jinak objevovaly s vnitřní nutností. Podstaty jsou u Husserla nazírány jakožto objektivní, tj. nezávislé na naší libovůli; jsou možné předměty možného vědomí. Tak konečně všecko bytí tkví v ideálním, přímo naziratelném universu. Intuice zde nesměřuje na jedinečné, proudící jsoucno, nýbrž na pevné formy, které rýsují jeho možnost. Tím vniká i do metafysiky dualismus, který jsme u předchozích myslitelů nepoznali, dualismus reálního a ideálního, existence a esence, empirie a apriori. Tento dualismus je další problém dnešní metafysiky; Husserl zde obnovil novou metodou problém, k němuž směřovaly i jiné filosofické směry starší, např. v Německu novokantismus. Ovšem realismus má velmi mnoho odstínů od mínění, že subjekt nepřispívá vůbec k obsahu poznání až po víru, že skutečnost přísluší jen konstrukcím vědeckým. Také poměr ideálního k reálnímu se chápe velmi různě. Od reálního vychází např. manchesterský profesor Samuel Alexander ve spise ""Čas, prostor, božství"". Jeho metafysický názor úzce souvisí s fysikální teorií relativity [16] generalisované, kterou hledí vyložit realisticky. Časoprostor je reální, poslední krystalisační centrum, z něhož vyvěrají vlastnosti a zákonitosti věcí. Jako měnící se systém je časoprostor pohyb; poměrně samostatné komplexy pohybové jsou tělesa se svými kategoriálními určenostmi a ""primárními"" kvalitami (rozprostraněnost, tvar). Ale i sekundární kvality, jako barva, jsou objektivní - jsou to některé z empirických určeností, které se vynořují z obecných určeností prostoročasových v postupné determinaci jsoucna. K nim patří i život a vědomí; ty jsou tedy v celku nepřevodné na základnější vrstvy bytí, které jsou jejich předpokladem; hmota, život, vědomí tvoří kvalitativní hierarchii. Proces vynořování nových určeností je světový vývoj. Tendence světa k vývoji, k této emergenci nového, oduševňování skutečností vždy novými kvalitami, je jeho božství, které je tudíž všudypřítomné; hierarchický pantheismus je charakteristická formule pro pokus Alexandrův. Proti Bergsonovu monismu má spíše fysikální ráz, je v něm více zdůrazněna diskontinuita světa; tento svět není celistvý, spirituální svět Bergsonův, nýbrž chladně lhostejný fysikální svět. Vědomí zde není dynamický mikrokosmos, nýbrž průhledný svět aktů pozornosti a vůle, který má noetickou hodnotu právě tím, že je sám sebou bez obsahu a bez tvořivosti. Bergson zdůrazňoval autonomii ducha, Alexander jej redukuje na emergentní výkvět nervových procesů. Naturalistou jako Alexander, ale s převážným smyslem pro život spirituální, je Američan George Santayana. U Santayany hlásí se citelně dualismus světa reálního a ideálního světa esencí, podmínky poznání reálního světa. Kdežto Alexander pronikl chladným intelektualismem celou existenci, odlučuje Santayana příkře svět inteligibilní a svět života. Tento je proniknut animálními vášněmi a věřivostí (v něm je i důvod, proč věříme ve vnější skutečnost); onen se vyčerpává intuicí essencí, která je zdrojem spirituality, zdrojem samobytných hodnot. Tak stojí svět materiální a životní v ostrém kontrastu k duchovnímu a neexistuje pro filosofa princip, který by překlenoval obojí. V celkové své koncepci reální přírody blíží se organicismu Bergsonovu na jedné, Santayanovi v distinkci esence a existence na druhé straně znamenitý anglický logik A. N. Whitehead, kdysi spolupracovník B. Russella, nyní profesor v Americe na Harvardu. Podobně jako Alexander hledí Whitehead rozřešit noetický problém celkovým názorem o světě, spekuluje tudíž přímo o předmětnosti, o přírodě a nikoli o podmínkách její poznatelnosti, které chce najít v prvé. Jeho vidění skutečnosti je názor celku, v němž je vše spjato a kde celek - jako u Bergsona - se dává nějak pociťovat v každé části. Kdežto Alexander má cosi z abstraktního způsobu, kterým se vyznačují konstruktivní systémy kategorií, vycházeje z nejchudších určeností jsoucna k bohatším, je Whiteheadovi elementárním faktem konkretní událost (event), jejíž určenosti jsou prostor, čas, kvality a působnost; událost je jejich jednotou, jakýmsi kvalitativním atomem bytí a dějství zároveň. Složením světa z událostí se objasňuje zrnitá struktura světa, tak ji postuluje moderní fysika. Událost je hudební melodie, ale též jednotlivý tón; událost je kámen i dům. Je celek pro sebe, ale není proto beze vztahu k ostatním událostem; naopak je jimi podmíněna a podmiňuje opět, respektuje je, tíhne k nim, je sama odrazem toho, co mimo ni se děje. Událost není nehybný atom, nýbrž cosi tendenčního, [17] intencionálního, je moment pochodu. Tento pochod je unifikace a konkretisace; vynořují se stále nové struktury, často bohatší než vše, co dosud existovalo. Událost, říká Whitehead, je prehense; transcendence, vztah subjektu a objektu, není výlučně fakt vědomí; příroda se skládá ze slepých aktů vnímání. Prostor a čas jakožto charaktery prehensí jsou pouze způsob, jak se tyto v sobě navzájem obrážejí. Méně rozsáhlé události jsou překryty rozsáhlejšími atd.; melodie je jiná událost nežli všecky její tóny. Tato interpenetrace je fakt zkušenosti; W. opravňuje integrální zkušenost jako objektivní a důsledně odmítá odtud Humův skepticismus v otázce kausality. Humova theorie, která tvrdí, že příčinnost je náš subjektivní zvyk očekávat konstantní spojení mezi jevy po sobě následujícími, je založena na nesprávném, abstraktním pojetí času jako homogenního kontinua. Whitehead přijímá bergsonskou teorii trvání, jež v sobě prodlužuje minulost a anticipuje budoucnost. Je-li Alexandrovo a Santayanovo pojetí přírody chladné, beze vší pathetičnosti, je u Whiteheada citovost promítnuta do skutečnosti, smíšena s objektivitou. Ba v citu jsme nejblíže dynamickému charakteru skutečnosti jako takové. Skutečnost chápeme posléze, protože v ní jsme; poznání je vlastně jen uvědomení totality skutečnosti v určitém momentu a perspektivě. Právě proto netřeba postulovati vědomí jako zvláštní entitu; ""percipující událost"" je stav nervové soustavy. Whitehead se tedy obrací k dynamickému vidění světa, jak je známe z Bergsona, a přírodu chápe rovněž organicky, kategorií totality. Každý jednotlivý fakt se dá pochopiti pouze jako příslušník dynamického celku. Ale při organickém stanovisku skutečnostním zastává Whitehead zároveň logické a tvrdí, že události se musí posléze pochopiti pomocí ""objektů"". Tyto objekty jsou blízké příbuzné ""esencí"" Husserlových: červeň o sobě, geometrický útvar o sobě. Objekty nejsou v prostoru a čase, není v nich ""prehense""; nemají částí, jsou absolutní jednotky. Názor esencí je něco naprosto odlišného od názoru skutečnosti; není to živá zkušenost bytí ve světě, nýbrž rozeznání a znovupoznání čistého quale. Objekty jsou konstantní materiál světa, který se mění; jsou podmínky postupu, jednoty a oddělenosti událostí. Objekty mají individualitu, ale jsou zároveň ve vztazích se všemi ostatními, ač vztahy netvoří jejich podstatu; zákonné vztahy objektů udávají pevnou kostru dějství. Příroda je jakoby iracionální dynamický proud, zavedený do pevné struktury diskontinuálního a statického světa objektů. Nutno se ovšem stříci toho, přičítati objektům jakýkoli druh existence; otázka existence objektů je nesmyslná a povstává konfusí mezi událostmi a objekty. Jsou jednoduché objekty smyslové (kvality sekundární), objekty vněmové (věci), vědecké aj. Všechny jsou objektivní, všechny jsou svým způsobem kvalitativně nové, nedají se zcela převésti na jednodušší. Proud, zapjatý do věčného systému objektů, překlenující propast od esence k existenci, je čistá energie tvořivá, neurčené bytí, které uvádí formy v pohyb; jeho akce, která směřuje k uskutečňování vyšších forem bytí, je teleologická, zaměřená k hodnotám. Whitehead vidí teleoklinnost procesu bytí jako Bergson, jako Stern a právě tak jako oni neodděluje hodnotu a bytí absolutně. Hodnota mu není esencí jako některým žákům Husserlovým, nýbrž [18] vnitřní teleologií, která se projevuje v universu; je to vlastní cíl procesu reality, proces jakožto entelechie. Ovšem skutečnost hodnoty je nutně individuální a individuum se transcenduje, tíhne k jinému, než je samo, a tak je skutečnost hodnoty relativní k celkům novým, vyšším a trvalejším. Podstatou procesu reality je hodnota, totiž krása. - To, co uskutečňuje možné, je Whiteheadovi Bůh; tedy důkaz existence Boží a contingetia mundi. S tím souvisí, že Bůh není pro Whiteheada oním absolutním pojmem, onou primárně dokonalou formou bytí jako pro Bergsona, nýbrž čímsi, co se vytváří a doplňuje samo v empirickém procesu, jehož částí jsme. Whiteheadův filosofický systém stojí na dualismu poznání skutečnosti jako dynamického proudu událostí a poznání esencí a jejich nadčasových struktur. Interpretuje však toto poznání metafysicky tak, že mizí předěl mezi poznáním a bytím, poznání je samo bytí, je nejzákladnější vztah bytí sama. Reální názor přestává tedy býti problémem; zůstává jen veliké, temné mysterium poměru ideálního a reálního, možného a skutečného. III. Tak moderní metafysika ústí v otázce základních forem jsoucna a jejich vzájemného poměru. U Whiteheada se ukázalo, že dualismus je postulován přírodní filosofií; vidíme však tendenci k dualismu i ve filosofii ducha, pokud se inspirovala pojmem života hledíc jím vyřešit své problémy. S tímto problémem zápasí např. Georg Simmel ve svých názorech metafysických (Lebensanschauung 1918). Simmel přijal Bergsonovu filosofii života s jejím zdůrazněním konkrétního času a dynamické ucelenosti; ale proti Bergsonovi, kterému je dualismus degradací, zdůrazňuje rozdvojený, dialektický ráz života jako podstatný a plodný. Život je sebepřekonávání, je růst života; to je ve shodě s Bergsonem; ale i ve své lidské formě je ještě čímsi více, je duch, který realisuje ještě cosi nadživotního. Ze života vychází to, co překonává život, co stojí proti němu jako objektivní forma či norma, čemu se tedy život podrobuje. Dualismus, tvrdí Simmel, nejen nepopírá jednotu života, nýbrž je právě způsob, kterým život existuje. Tak jediný život osciluje do množství různě utvářených formálních světů, jako je svět poznání, umění, práva, mravnosti, náboženství. O sobě neutrální materiál života nabývá různého smyslu podle toho, v jakém světě právě žijeme; a tu hledí Simmel ukázati, že formální principy, které proti nám stojí jako objektivní normy, se dají pochopit pouze z života sama, že obsah bez formy je prázdná abstrakce, že objektivita formy je prostě duchovní výraz všeobecné transcendence života. Tento charakter dovoluje smířiti relativitu a objektivitu forem; Simmel se domnívá, že se obejde bez pojmu absolutního poznání a hodnocení. Absolutno je totiž život a světy ducha se dají pochopit jen z jeho spontánní činnosti tvůrčí: od primitivní účelnosti organických reakcí povznáší se k dokonalosti čistých funkcí a radosti z nich. Od libosti k štěstí; od nelibosti k duchovnímu utrpení a žalu; od instinktivního úkoje k lásce; od praktického vědění k vědě; od praktického vnímání k uměleckému vněmu a vytváření atd. - to vše je stejná cesta, kterou se život obrací k idei. - Simmel je si tedy vědom nesmírného napjetí reálního a ideálního, aposteriori a apriori, ale podobně, jako kdysi mladý Hegel se domnívá, že protiklad se dá překlenouti pojmem života. Kdežto však Hegel přešel - z vnitřní nutnosti věci - k absorpci aposteriorního apriorním, reality [19] v ideu, kolísá Simmel přemožen k druhé možnosti - prohlášení ideálního za pouhý zdaj, vysvětlitelný rozpolceností života, jeho dynamismem, jeho transcendencí. - A podobně jako Simmel dospívá k problému dualismu i Ernst Tröltsch, německý náboženský filosof, jemuž se vnutil tento problém v podobě otázky absolutnosti křesťanského náboženství. Bohatství historického života, jenž nenechává nedotčenu žádnou z vypracovaných forem, relativuje normy, které jsou podmínkou jeho smyslu; tak vzniká mínění, že vnitřní obsah kulturního života, jak se uskutečňuje v individuích, sám je vší hodnotou ve své individuální, nepřenosné náplni, a že historismus, tj. mínění o historickém podmínění všech hodnot a nemožnosti odtud proniknouti k nadčasovému, je branou k osvobození života z pout umrtvující všeobecnosti a abstrakce. Toto mínění zastával druhdy W. Dilthey, ač jsou u něho též pokusy proniknouti k pochopení hlavních forem, v nichž pulsuje kulturní život, ke konstituci duchovního světa. Tröltschovým problémem tu bylo proniknout opět nad vlnobití historie a ""učiniti konec anarchii hodnot"". S počátku se o to pokoušel noeticky a hleděl stanoviti ""náboženské apriori"" jako nutný předpoklad chápání náboženského života; toto apriori znamená, že náboženský zážitek není pouhá náhodná naší danou psychickou strukturou podmíněná kvalita, nýbrž náleží k rozumovému řádu, který dává zkušenostní rozmanitosti pevnou strukturu. Ale Tröltsch má za to, že protiklad života a formy, který mu vyplynul z kritického stanoviska, je metafysicky překlenutelný; podniká to pojmem absolutna, v němž bytí a myšlení, forma a materie jedno jsou způsobem hyperlogickým. Absolutno se ve své tvůrčí činnosti štěpí v říši norem a říši skutečnosti, obojí na basi neproniknutelné jednoty života Božího. Tröltschovo původní kantovství vedlo k této spiritualistické metafysice, která přechází od Kanta k Fichtemu, od světa pouhých forem do říše tvořivosti a svobody, jež je jejich podmínkou, a od filosofie přírody a hodnot k filosofii dějin, v nichž nutno znova číst osud člověka a vůli prozřetelnosti. Tröltschovy náznaky vedou zpět k metafysice konstruktivní, oplodněné konkretním nazíráním životním filosofií života; o tom svědčí role kategorie svobody a individuální totality v dějinách i zdůraznění rozdílu času fysikálního a dějinného, který je očividně koncipován pod vlivem Bergsonovým. Zjev, že životní metafysika se sama neodvažuje na problémy filosofie ducha a dějin, ač myslitelé uznávají její plodnost a ačkoli působila v mnohém oboru jako osvobození, lze zajisté vykládati jednostranností, kterou učinila život nejen základní skutečností a orgánem všech hodnot, nýbrž i zdrojem hodnot a poslední hodnotou samou. Filosofie tím znovu získává metafysiku, ale ztrácí smysl a orgán pro vše, co leží mimo skutečnost a na d ní, mimo čas a ostatní určenosti reálního světa. V realismu se znovu hlásí dualismus; snaží se o nový přístup k ideální sféře, a životu připadá odtud úloha realisátora esenciálního světa. Odtud však problém, pochopiti znovu strukturu všeho jsoucna, aniž byla která jeho stránka znehodnocena vzhledem k ostatním. Jde tentokrát o problém, o jehož základnosti se shodují idealisté i realisté, a který se dostává poznovu do centra diskuse: ontologický problém. Jak se dá především pojmout vztah ideálního a reálního, k jehož dualitě jsme dospěli, aniž který z obou [20] principů utrpěl na své autonomii? Tento problém řešili si hlavně Němci, hlavně v poslední fási svého filosofického vývoje Max Scheler. Nejfilosofičtější výkon tohoto Husserlovce byla Kritika Kantova formalismu v ethice a postavení teorie ethiky materiální a přece apriorní; Scheler totiž hodnoty činí esencemi a dává mezi nimi platit podstatným vztahům nadřazenosti a podřízenosti; tím dal Scheler nový směr tzv. filosofii hodnot, která byla v Německu rozvinuta zvláště Kantovci Windelbandem a Rickertem, kteří se pokusili na principu objektivity hodnot založiti filosofii a historii, a dospěli požadavku svobody pro takové duševní jsoucno, na které se obrací nárok hodnot. Také Scheler rozbírá povahu hodnocení jako aktu a nachází v osobě živé centrum svobodných aktů, neschopné objektivace, které je podmínkou života ve sféře hodnotných věcí. Osobního Boha považoval kdysi katolisující Scheler za fundament všech hodnot. Ale v knize ""Die Stellung des Menschen im Kosmos"" (1928) podal zcela jinou metafysickou teorii, vybudovanou na dualismu reálního a ideálního bytí a s ideou nikoli Boha, nýbrž lidské osoby na vrcholu. V skutečnu vidí Scheler dvojjedinost ducha, který je souborem ideálních forem, sám o sobě však neschopen uskutečnění, a puzení, které je slepý životní proud, uskutečňující ony formy. Proud života teče zdola vzhůru, od nejnižších existenčních forem k stále složitějším; v tomto pochodu nastává postupní sublimace puzení, které se vlévá do nových útvarů, kde se stává schopným ovládati vlastní energii, až konečně dospívá formy lidského ducha, která je formou svobody, principiální otevřenosti pro ideální jsoucno. Z Freudovského pojmu sublimace učinil tak Scheler princip filosofický a dospěl teleologického vidění světa; člověk se mu stal posledním smyslem bytí jakožto realisace duchovnosti. Ale člověk je tragicky slabý smysl existence; proč toto groteskní spojení nekonečna s naší přírodní konečností? Odkud absolutní irracionálnost vší existence? - Není vskutku vyhnutí, není způsobu, jak se přiblížit aspoň jakési možnosti racionalisovat iracionálno? Dualismus vedl k metafysicky temné perspektivě, z níž pro člověka není jiné záchrany, než imanentní úsilí. Jsou ovšem stále metafysické pokusy monistické; takový podal na konci života P. Natorp ve svých ""Vorlesungen über prekt. Philosophie"" (1925). Není dualismu reálního a irreálního, skutečnosti a hodnoty, tvrdí Natorp, neboť veškeré světové dění je pouhou negací pravého věčného bytí, které je nadrozumová plnost smyslu a hodnoty; dění, tvoření, není nic positivního, nýbrž pouhá emanace, vydělování z původní prajednoty. Natorp dospívá mystického zření nadsvětové jednoty; odkud však tajemná vina rozpadu uvnitř absolutna, odkud prvotní hřích konečnosti? Novoplatonismus (v schellingovské formě), je vyhýbavá odpověď. Ale těžko uspokojí také křesťanství s Boží všejednotou jako předpokladem světového bytí a stvořenými, konečnými, svobodnými substancemi jako původem nedokonalosti a hříchu. Křesťanství ovšem dnes vystupuje znovu jako metafysika, schopná řešiti moderní problémy. Pravoslaví, katolictví i protestantismus mají své systémy, či své systematické náběhy. Pomineme-li theologii Florenského, Bulgakova aj., můžeme systém ruského filosofa N. O. Losského považovati za metafysiku pravoslaví. Je to noeticky důsledný intuitivismus, metafysický idealrealismus, který uznává, že skutečnost smyslová je proniknuta principy ideálními. Poznání [21] je podle Losského akt, při kterém je skutečnost přítomna ve vědomí v originálu. Podmínkou možnosti takového intuitivního poznání, které může směřovati jak na individuální jsoucno, tak na ideální formy, je nadprostorový a nadčasový vztah mezi substancemi světovými. Substance je tvořivá, svobodná síla, nadprostorová, ale působící do prostoru, základ hmotných i duševních jevů, které jsou projevy její aktivity. Bytí je základem poznání; ale podmínky možnosti poznání dávají poznati bytí, a Losský, podobně jako Whitehead, tvrdí imanenci všeho všemu. Existujeť abstraktní soupodstatnost všech substanciálních činitelů, která působí, že tato individua jsou jakoby větvice vyrážející z jednoho stvolu; pojme-li se pak abstraktně-ideální bytí světové jako jednota, založená v konkretně-ideálním bytí Božím, dá se říci, že možnost intuitivního poznání je dána v božím Logu, Slovu, a posléze v konkretní trojorganické všejednoty tvorstva s Bohem, která se má uskutečniti pohroužit hluboko do života tvorstva a přiblížit se samému Bohu láskou - Říše milosti Boží. Naše svoboda, absolutně reální, není s to zmařiti naprosto plány prozřetelnosti. Konečnost není zoufalá; naše bytí stojí na půdě absolutního, personálního bytí Božího, toto jest jeho nezbytnou podmínkou, ale zároveň záchranou a zárukou hodnoty; nebo´t tvorstvo směřuje k zbožnění, absolutní plnosti bytí, a propast, která dělí konečné od nekonečného, je propast života, ducha a lásky. Konečnost není nevyléčitelná; je jako otázka, položená naší svobodě: s Bohem či proti Bohu? Tedy křesťanská metafysika Losského řeší problém ireálního a reálního (po Leibnizovsku) pojmem konkretně-ideálního, osobního bytí a pozvedá se posléze k supraracionalismu. Skeptičtější, přísnější je katolická filosofie, thomismus, který v Německu, Francii, Belgii, Italii znovu roste do subtilních útvarů. Thomismus činí hluboký rozdíl mezi lidským pochopením jsoucna a takovým, které není vázáno tělesností. Potřebuje metafysické jistoty, která by vedla k branám tajemství a ukázala nutnost víry, ale zároveň neschopnost rozumu jakýmkoli způsobem proniknouti poslední tajemství; nelze ani člověka redukovat na Boha, ani Boha na člověka, nýbrž mezi oběma, stvořitelem a tvorem, stojí mysteriosní analogie, kterou naše světové dění odkazuje k transcendentnímu bytí. Konečné bytí odkazuje, vede k Bohu, ale nikde jej neukazuje, nikde s ním nespadá v jedno; neboť nahodilost napjetí mezi esencí a existencí je podstatou dění a dění je naše bytí, kdežto v Bohu není rozdílu možnosti a skutečnosti, podstaty a bytí - toto vyrovnání, k němuž naše celá existence směřuje, je tu uskutečněno způsobem mysteriosním, absolutně nás překonávajícím Ale tento protiklad, tvrdí jesuita E. Przywara, je právě podmínkou důkazů jsoucnosti Boží jako pokusů vědecky vyjasnit povahu konečného bytí, konečného života. - Ještě dále od boží tváře se cítí moderní protestantská theologie, které není ani platných důkazů Boží existence, ani náboženské zkušenosti, která by vedla od člověka k Bohu. směr tzv. dialektické theologie (Barth, Gogarten, Brunner - u nás se mu blíží J. L. Hromádka) postavil proti liberalismu protestantskému, který relativisuje zjevení ve stopách německého idealismu, radikální transcendenci Boží, jako již svého času dánský myslitel Kierkegaard proti Heglovi a jeho následovníkům. Mezi transcendentním Bohem a imanencí života a myšlení, mezi [22] nekonečnem a konečným je nepřeklenutelné napjetí. Ani víra zde nevyrovnává, naopak zaostřuje paradoxní protiklad. Neboť člověk se tu má postavit do linie božství, dáti se absolutně prostoupiti božským příkazem, zničit sebe před božským objektem; ve víře, v náboženství Bůh soudí svět i člověka, který je před ním se svou kulturou a myšlením pouhé nic. Neexistuje tedy svět a život jako organický celek, nýbrž božství protíná život iracionálním klínem. Nesmiřitelný je spor Boha a světa, víry, které je jedinou autoritou Bůh, před nímž konečné zcela mizí, a vědění, jemuž vládne autorita lidského rozumu; lidské ano je božské ne. - Zde tedy posléze stojí robustní víra, která jedině může vydržet tíhu paradoxu, před problémem překonání pouhé lidskosti ve své nahotě a vzdává se filosofie, aby protestovala proti relativitě lidskosti, aby lidskou existenci nezbavila podstatného napjetí, podstatné problematičnosti. Víra probíhá celou stupnicí od radostného, láskyplného otevření pro svět a důvěry v jeho nezvratný smysl až po tvrdou nedůvěru a světový nihilismus; od universální harmonie k paradoxu. Křesťanský positivismus tedy nepodává jednoznačnou odpověď; čím čiřejší, racionálnější víra, tím hlubší propast transcendence, tím hlubší lidská osamělost, tím méně milosti ve světě přírody. Jsou zde ovšem ještě i jiné pokusy o čistě filosofické řešení, či lépe obnovy řešení starších. V Anglii, v Německu, v Italii ožil znovu zájem o německý idealismus, zvláště Hegela. Hegel se domníval, že nalezl absolutní methodu, tj. přístup k idei, k duchu jakožto bytí; filosofie byla mu reprodukcí absolutního ducha, který je tak poslední skutečnosti, v níž ideální je zároveň poslední realitou. Methoda dialektická však je příliš jednotvárná, aby vyčerpala všechno bohatství ideálního světa. proto ji novější Hegelovi následovníci všelijak obměňují, spojují s jinými methodami filosofickými atd. Nejtemnější stranou Hegelovy soustavy byla přírodní filosofie: zde také nachází dialektika nejméně moderních napodobitelů (nejspíše ještě mezi dialektickými materialisty - např.. Rus Deborin. V Italii je reformovaným hegelismem filosofie Croceho; je to architektura stupňů ducha, který jde od intuice jedinečného (forma umění) k myšlení obecného v jedinečném (filosofie a historie), od jednání s cílem jedinečným (hospodářství) k jednání s cílem všeobecným (ethika). Aktivnímu voluntarismu Fichteho je blízek oficiální fašistický filosof a pedagog G. Gentile; svět je mu produktem činnosti absolutního Já; úkolem filosofie, zachytiti ducha v jeho produktivní aktivitě, mysliti myšlenku myslící, nikoli mrtvý produkt její. Ale Gentile si libuje v umělkovaných konstrukcích a sám pojem ducha jako tvůrčí aktivity u něho není ujasněn. IV. Metafysické antithese života a hmoty, ideálního a reálního bytí, konečna a nekonečna jsou pouhé aspekty téže základní oposice, která prolíná náš život a tvoří vlastní drama naší existence. Je to trojí způsob, kterým se dá vyslovit její nahodilost a naše podvědomí o této nahodilosti. A platí-li, že bez těchto antithesí se nedá přistoupit k problému světa v celku, tedy k metafysické otázce, pak jistě radikalisací této otázky bude práti se po smyslu a struktuře lidské existence. A předpokládá-li základní otázka, otázka po smyslu bytí vůbec, vyjasnění a tím překonání této antithetiky, patrno, že prostředky k rozřešení úlohy mohou být čerpány pouze z existence samé, jíž musí inherovat základní porozumění jsoucnu, jehož projevem jsou ony problémy. Tak se do centra metafysického [23] tázání dostává člověk. Již Kant označil otázku ´co je člověk´ za jednu ze čtyř ústředních otázek filosofie. Max Scheler hledal pro základnost filosofické antropologie metafysický výraz, ale nepronikl nad starší řešení, zvl. pozdějších forem německého idealismu. (Podobně Nicolai Hartmann, který ontologisuje teorii poznání margurských idealistů, zastavil se před lidskou konečností ve světě jako posledním, neredukovatelným faktem). S nebývalým radikalismem, s pohledem školeným na Diltheyovi a mladších pracích Husserlových chopil se tohoto problému Martin Heidegger. Jeho analysa člověka (Sein und Zeit 1927) vypracovává specifickou strukturu lidského způsobu bytí za stálého kritického sledování vtírajících se křivících pojetí; člověk v jeho koncepci není ani věc, ani vystupňovaný život, ani duch v specifickém významu, který termiku dala řecká a pak německá idealistická filosofie: podstata člověka je existence, tj. bytí, které rozumí jinému bytí i samu sobě, ale nikoli v suverenním pohledu, který bytí vytváří, nýbrž v odkázanosti na jiné věci, ve vrženosti do jejich středu, a rozvrhování vlastních, vždy konečných možností. Celek možností, které jsou každému již jasny, když obstarává jednotlivé věci své životní sféry, tvoří jeho svět; ale rozvrhování světa existuje pouze v situaci vrženosti, v nutné, bytostné souvislosti s ní; v základě lidskosti je nicota omezení a z ní vychází eminentně positivní možnosti pochopení, svět a tvoření. Lidská konečnost není nahodilá, člověk není smrtelný jen per accidius. Právě způsob, jak člověk jest, jak se má k svému konci, tvoří základní rys jasnosti o vlastní existenci, který rozděluje lidi na ty, kteří se sami nalezli a ty, kdo ztratili své bytí, svůj život, kdo žili nadarmo, v nepravdě. Jednotná struktura našeho bytí se nazývá u Heideggera starost, základ, v němž tkví starost, je čas. Heidegger má jinou theorii vnitřního času, než Bergson; čas tu není pouhý kvalitativní proud, nýbrž něco, v čem se utváří ono základní porozumění jsoucna, ona dějící se metafysika, kterou jsme. Konečnost je heslo metafysiky Heideggerovy. rozumění jsoucnu se nevytváří v absolutnu, nýbrž v konečné existenci, která má míti sílu postavit se sama na sebe, převzít vlastní nicotnost v úzkostně vážném odhodlání k podstatným úlohám, podstatným možnostem lidské existence. Je tato posice vskutku poslední slovo moderního subjektivismu, vycházejícího z Descarta, v jeho přísně metafysické formě? Heidegger má za to, že přivedl Descarta ad absurdum; Husserl ukazuje v novější fázi své filosofie dotud netušené hloubky Descartovského cogito, které unikaly i jeho autoru samému a které dovolují určitým způsobem překonat konečnost existence - nikoli jako ontická, skutečná spása, nýbrž jako určité vybavení vědomí ze světovosti, do níž je jako faktická existence vždy již uvrženo. Husserl podniká metafysické překonání existenciality procesem redukce, který vykládá v knize ""Ideje k čisté fenomenologii"" (1913). Redukce fenomenologická spočívá v podstatě v radikální reflexi, která se neúčastní víry v jakékoli bytí, v níž naše naivní, nereflektované žití se stále pohybuje. Redukce vede tak k rovině, která je nad rovinou bytí i podmínek bytí (nad tím, co jest časově i nad tím, co je podčasově) a která je rovinou produkující. Tato poslední metafysická rovina, v níž se utváří (Husserl říká ""konstituuje"") smysl jakéhokoli jsoucna, stává se odkrytým polem pro filosofický zrak. Zde je [24] překonán starší pojem absolutna hotového a v sobě spočívajícího. Nové možnosti konkretního filosofování, ale i nové perspektivy pro smysl lidského života se otvírají. Nikoli život ve světle najetí Boha a člověka, smrti či nesmrtelnosti; to, co tušil německý idealismus a co marně hleděl uchvátit svým úsilím spekulativním, zjevuje se zde jako positivní možnosti našeho života a zavazuje nás, abychom s touto možností do krajnosti vyrovnali. Česká filosofie v celku je protimetafysická. Prof. Masaryk přes silný náboženský sklon stojí na stanovisku, blízkém positivismu; náš nejsystematičtější filosof Fr. Krejčí positivista, ale má sympatie pro Spinozu. Positivisty jsou též jeho žáci J. Král, nyní hlavně sociolog, J. A. Bláha, J. Tvrdý, V. Forster, Fr. Šeracký. Po převratě nastal i u nás jakýsi obrat k metafysice, representovaný zvláště jmény Rádl, Vorovka, Hoppe. Profesor E. Rádl tvrdí, že positivismus hřeší přílišným objektivismem a v důsledku toho že nechce hledati smysl dění, tj. jeho teleologii. Budí u nás sympatie pro Drieschovu filosofii. K Rádlovi se hlásí prof. J. Kozák. Prof. Vorovka filosofoval idealisticky; jeho metafysika připomíná novoplatonismus. Iracionalistou, který Kanta hledí překonat Schopenhauerem, Bergsonem a mystickými zažitky byl prof. Vl. Hoppe. Proti racionalismu protestují též Stanislav Klíma, žák Schopenhauera a Nietzsche, Tomáš Trnka a Ferd. Pelikán. Nezdá se však, že by všechny tyto pokusy u nás působily hlouběji na veřejnost. Také ""skladebná filosofie"" J. L. Fischera, hlavně sociologicky orientovaného filosofa, je vlastně upravený positivismus. Positivismus, který byl některými prohlášen přímo za českou národní filosofii, jest u nás i dnes živý ne-li jako nauka, aspoň jako určitý směr ducha, určité smýšlení. Vlivem Masarykovým chápe se filosofie u nás spíše prakticky než ryze teoreticky: zdůrazňuje se její smysl sociální, její úkol v mravní orientaci společnosti. Na podzim 1934 bude se v Praze konati mezinárodní filosofický sjezd, jehož vůdčí myšlenkou bude právě smysl filosofie v naší době, s ohledem na její problémy. 1 Z Drieschových následovníků v metafysice jmenujeme E. Bechera a jeho důvody pro nadindividuální celkovost v organickém světě.",2
279,287,Několik poznámek k pojmům dějin a dějepisu,1934,"Několik poznámek k pojmům dějin a dějepisu (1934) 1. Domnívat se, že lze určit dějiny oklikou přes dějepis, znamená domnívat se, že teorie o věci je aspoň zde snáze určitelna nežli předmět sám. Určovat vědu bez ohledu na předmět: může to vést k něčemu jinému než k naprostému obsahovému vyprázdnění a posléze k čistě formálním řešením, jež lidskost nepřekonávají, nýbrž pouze neutralizují? Neznamená snad víra, že vědu možno určit metodou, která vede důsledně ke snaze historickou metodu konstruovat z čistého rozumu, vrcholný bod moderního dogmatu o vševládnosti rozumu, panarchii logu? Racionální zachycení eius quod ineffabile est,1 individuálního, časového, by byla historie. Historie by neměla v životě lidském jiný cíl než rozšiřovat říši pochopitelného, být exponentem neosobní, nadčasové a neinteresované moci rozumu. Věda by byla jedna a v jejím pojmu jako neinteresované θεωρία by neležel žádný podstatný problém. Historii bychom si definovali jednoduše per genus proximum et differentiam specificam2 a dějiny samy by pak vyplynuly z korelativní úvahy objektivní. Tato vyhlídka je pro rozum nadevše svůdná; ale existuje dogmatismus rozumu, který je nejvážnějším nebezpečím pro jeho sebepochopení; γνčθι σαυτόν3 znamená výzvu k uznání vlastní meze, k σωφροσύνη;4 nejsou snad dějiny právě takovou výzvou k rozumu, aby poznal sebe sama a uznal svou mez? A neznamená tato výzva jednoduše probuzení z dogmatického spánku rozumu, který si není vědom vlastní historie? Co vede především ke skepsi o takovém pojímání historie, je pohled na konkrétní historiografii, která při vší objektivnosti si vede in concreto hodně jinak. Vypadá to tak, jako by produktivní historiografie nebyla možná bez určitého, nikoli vždy výslovného, ale přece práci určujícího pochopení povahy dějinného procesu, tedy obsahového určení svého předmětu. Historiografie by pak zajisté obsahovala obrysy apriorního pochopení ne-li dějin, aspoň dějinnosti, tj. oněch struktur, které nám říkají, patří-li něco k dějinám, či nikoli. Tedy leží nasnadě myšlenka abstrahovat pojem historie z historiografií; snad jej tam máme spolu s rozmanitými příměsky; vyloučíme-li společné, obdržíme pravý pojem dějepisu, určený předmětně, a tudíž rovněž pravý pojem dějin. Úloha může být obšírná a těžká, ale principiálně by byla řešitelná, kdyby nebylo logických obtíží v pojmu abstrakce vůbec a v případě, že se jedná o historii, pojem ""duchovědný"", zvláště. Neboť jednak nemáme a nikdy nebudeme mít všech historiografií a tyto nevykazují shodné rysy do té míry jako fyzické předměty, které stojí pod principy indukce, jednak k tomu, abychom nějaké konkrétní dílo vydávali za historiografii, za studium historie, musíme již mít určité pochopení toho, co historie je, a tak se naše celé zkoumání pohybuje v kruhu. 2. Kdyby každé teoretické zabývání lidskou minulostí, které není vedeno primárně teoretickým zájmem, nemělo být nazváno historií, kdyby čirý objektivismus v historii byl postižením její pravé podstaty, málo by zůstalo ze skutečné historiografie; možná, že vůbec nic. Co by bylo společné mezi Thúkydidem, kterého válka učinila historikem,5 a mezi ideálním moderním pozitivistou, který se zabývá peloponéskou válkou, hledíme-li k jejich vědeckému úmyslu, a nikoli k předmětu jejich zájmu? A přece je takový Thúkydidés typem snahy o historickou věrnost a pravdivost. Musí objektivnost nutně pramenit ze snahy o vědění pro ně samé? Není snaha o vědění pro vědění, teoretická snaha par excellence, někdy právě překážkou teorie, objektivity a vědění? Nedá se říci, že jsou věci, kterých bychom nikdy nechápali, kdybychom byli intellectus purus; nemusí pojem chápání být přísně oddělen od pojmu vykládání, a nikoli subsumován pod tento, jak se dělo v racionalismu 17. století a děje často dodnes? Proč studujeme historii? Či ještě šíře a lidštěji: co vlastně lidi na ní zajímá, proč ji například čtou? Jistě ne z nějakých důvodů bezprostřední praktické aplikability. Historie nemá axiómy a teorémy, z kterých by se dala odvodit pravidla jednání v konkrétní situaci. Konkrétní situace se vlastně neopakují - a potom hlavně si z historie odnášíme tolik pragmatického poučení, kolik jsme ho do ní vložili. Thúkydidés nebo Machiavelli vyvozují z historie poučky, je pro ně magistra vitae, poněvadž jsou už bystrými politiky, kteří dovedou jednat v situaci. Že tu pak není primární teoretický zájem účelem, ukazuje fakt, že intellectus purus nepíše historii, nemá pochopení pro historii. Období racionalismu jsou nehistorická. Je tedy historie snad něco jako literární žánr, něco jako materialia mohutného eposu, převyšujícího významem a poutavostí každý epos mytický? Jinými slovy: je historie uměním, jehož cílem je působivost, prostředkem věrnost podání? ""Die historische Darstellung ist, wie die künstlerische, Nachahmung der Natur. Die Grundlage von beiden ist die wahre Gestalt, das Herausfinden des Notwendigen, die Absonderung des Zufälligen.""6 Pravda historie by byla nejiná než pravda umění: pravda nadčasově ideového, v přírodním materiálu skrytě manifestního obsahu. Pravda o dějinách je - podle jiného odstínu téhož původně romantického pojetí - pravda básníkova vidma, ""obrácená astrologie"", obrácené věštectví stejně magického charakteru.7 Nezůstává však na dně tohoto názoru, je-li uchopen vskutku v té hloubce, kde jej usídlili Humboldt a Novalis, určitý intelektualismus, který usměrňuje časový a neukončený proud dějin do nečasova, který v dějinách vidí zjevení, jež možno uhodnout, a k tomu má věštce-básníka za povolána? Ne darmo básník-věštec žije v ""dokonalé přítomnosti"", která, podle slov interpretových, ""entsteht erst durch vollkommne Anschauung des geschichtlichen Prozesses"".8 Dokonalý názor dějin - zde je právě problém, zdali lze dějiny vůbec nazírat, již přeskočen. Tedy všecky tyto pokusy o určení interesu, který leží v dějinách, neukazují fenomén sám, nýbrž pramení z vnější interpretace. A přec je pravda, že dějiny dávají praktické poučení, teoretické vidění a fascinaci vzorem či cílem - vše v odvislosti od velikosti a utváření historikova. Dějiny studujeme z těchto všech důvodů, ale z jaké jednoty pramení tato mnohotvárnost zájmu? Jakou podstatnou a jednotnou potřebu lidskou uspokojuje historie? Humboldt jednou řekl hluboké slovo o dějinách: úloha dějin je ""den Sinn für die Wirklichkeit zu wecken und zu beleben"".9 Studium dějin má centrum své poutavosti v pojmu skutečna; tento zdánlivě paradoxní výrok nutno nyní analyzovat a pochopit. 3. Historie, věda o minulosti, o tom, co již neexistuje, vědou skutečna par excellence? V jakém smyslu se dá tato věta interpretovat? A neznamená takováto teze, že skutečnost sama se dá zachytit pouze v oslabené, neutralizované formě, která již je zbavena všeho nebezpečí? Neznamená tato teze v podstatě tvrzení nezachytitelnosti skutečna v jeho žité, dravé podobě? Není to způsob, jak vyjádřit ostře poslední nesouměřitelnost mezi životem a věděním, chápáním v nejširším smyslu? Ale co je skutečnost, kterou nám odhaluje historie? Je to vskutku neutralizované, do stavu věčné inaktivity kleslé bytí, mrtvá vzpomínka, která se nás již dotýká jen jako mimoděk? Pak by říše lidské vzpomínky měla vskutku pouze teoretický interes. Dnešní, aktuálně jednající člověk by neměl, co s ní počít. Celá lidská minulost by byla jako loňské sněhy, které nejsou k ničemu, jako dávno vystřelený náboj, s nímž už nikdo nemůže disponovat. Je tomu tak vskutku s lidskou minulostí, o které vypráví historie? Loňských sněhů, přelomů geologických epoch nelitujeme ani se z nich neradujeme, neuctíváme je ani nemilujeme, a vzbuzuje-li v nás pohled vržený na ně zpět velebné pocity, jsou podobného druhu jako cit pro velkolepou mrtvou přírodu. V lidské historii něco podobného je podstatně nemožné; musíme zde obdivovat a pohrdat, milovat a nenávidět, a rozumíme tedy těmto věcem docela jinak, chápeme je jinak. Jsou pro nás vždy ovšem určité ""zavřené"" kapitoly v dějinách, kde se10 cítíme v docela jiném světě, docela cizí; ale tato cizost není absolutní, krutá nepochopitelnost, jako cizost přírody nebo zvířete, nýbrž je zvláště znepokojivá a vyzývavá. Všechno, co dějinně chápeme, má tak určitý význam v našem aktuálním životě; lhostejnost a dějiny se nesnášejí. Je-li pro nás něco v dějinách lhostejné, je to mrtvo pro dějiny. Dějiny nejsou tedy pouhý obraz, nýbrž předmět vášnivého styku; není to sice už styk s něčím živým, nač lze působit a co lze změnit, není to také nic aktivně pomáhajícího; je to však pojato námi do okruhu našich aktuálních bojů a tendencí. Dějiny jsou sice mimo dosah naší činnosti, jsou něčím, co se pouhým zákonem času absolutně vymklo naší moci, ale čemu přesto a právě proto podléháme jako neodvratné fascinaci. Tato fascinace se projevuje jakožto úcta a pohrdání, láska a nenávist, obdiv a lítost. Nebyli bychom tím, čím jsme, kdybychom nepodléhali určitým mocem minulosti. Pomysleme na to, jakou fascinací působí např. veliká národní porážka nebo nějaké veliké vzepětí energie, vlněním času donesené až k nám. Stojíme v jejich sféře i tenkrát a právě tenkrát, když se snažíme vyhnout požadavku, který na nás vznášejí. Dějiny určují tedy nás; jsou objektivní moc, která se nám vymyká. Ale na druhé straně jsme to právě my, kteří je udržujeme při aktuálním životě; skutečnost, tj. skutek, aktuální dílo dějin, je v našem životě. Určují-li dějiny nás, lze říci naopak, že určujeme my dějiny a že vyrůstajíce na kmeni, kterého již není, napájíme svou krví jen ty stíny svého podsvětí, od kterých si žádáme odpovědi. Dějiny jsou pro nás - a to znamená, jsou skutečny v nás - vždy jako aspekt, nikoli ovšem lhostejný, ryze teoretický, nýbrž mnohotvárně pateticky podložený aspekt objektivity, která se naší aktivní moci nadobro vymkla. Tento náš aspekt je však, jak jsme si ukázali, složkou našeho života, kusem nás samých. A tak, máme-li pokročit dále v problému ""dějiny a historie"", musíme se zamyslet nad sebou samými. Problém ""co jsou dějiny?"" vede k problému ""co je člověk?"", ""co v něm dějiny umožňuje?"". 4. Tato otázka nás snad konečně zbaví základních nejistot té problematiky, v níž se od počátku pohybujeme a kde každý moment, kterého jsme se zachytili jako pevného, záhy povolil, rozplývaje se v dialektice nových problémů. Zde snad máme konečně pevný bod; o tom, co je člověk, poučují určité specializované vědy, antropologie, psychologie, charakterologie, sociologie aj.; jejich funkcí je zajisté provádět ono sebezachycení člověka, kterého vyžaduje náš problém. Zejména se zdá ležet nabíledni, že právě pro náš problém je kompetentní psychologie, která přece má za úkol zachytit, popsat a prosvítit lidské nitro, život po jeho stránce subjektivní. A to je jistě potud správné, že k problému musíme přistoupit jako psychologové; musíme analyzovat ty struktury zkušenosti, které ukládají naše dějinné povědomí; ale to ještě neznamená, že zůstaneme nutně v této sféře. Spíše si musíme předložit problém: je reflexe pravým, radikálním prostředkem sebezachycení, který je s to člověka uchopit v jeho podstatě, a pokud je možno vůbec reflexí se přiblížit k podstatě člověka, zejména k těm jejím stránkám, na nichž visí možnost dějin? Jsou myslitelé, dnes vlivní a filosofickou radikálností vyznačení, kteří namítnou přímo, že zjev ""člověk"" není možno pochopit reflexí. Reflexe předpokládá zvláštní předmět ""vědomí"", v ní zachycovaný, který se liší od jiných předmětů svou povahou, ale v poslední instanci s nimi přec jen zůstává v mezích téhož eidos. Celá problematika ""vědomí"" vznikla v moderní filosofii jako následek matematizujícího motivu západoevropské metafyziky, snahy po jistotě poznání, která z já učinila subjekt, ὑποκείμενον par excellence. - Neznamenalo by dále vytčení vědomí jako podstaty já škrtnutí vší širší souvislosti našeho bytí, sféry potenciality, celé dimenze nevědoma? - A konečně, což je pro náš problém snad nejdůležitější, neznamenalo by nesmírné ochuzení všech našich schopností chápat člověka, kdybychom se musili v reflexi omezit na svou vlastní faktičnost? Dá se vůbec význam života, a tudíž jeho celkovost, jeho ""smysl"", zachytit v průběžné reflexi? Dá se vztah životních momentů k životní jednotě, která v našem životě nikdy přímo není, nýbrž pouze ustavičně se tvoří, zachytit analýzou vnitřních pochodů v jejich čiré sukcesi? A není snad právě pochopení významu skutků v životních souvislostech základně důležito pro poměr člověka k dějinám? Nebudiž tu popíráno, že sebepochopení člověka se nedá redukovat na problém reflexe. Ale je otázka, zdali výslovné zachycení tohoto sebepochopení, na které se přece posléze odvolávají filosofové, o nichž byla právě řeč, je možno jinak nežli reflexí. Člověk jistě neví o sobě pouze z reflexe; jeho sebepochopení vyplývá primitivně ze zacházení s věcmi jeho okolí. Ale není snad jedinou možností, kterou máme k tomu, abychom explikovali toto sebepochopení, proces reflexe? A abychom se obrátili k námitce Heideggerově11 uvedené na prvním místě, není snad tato námitka namířena především proti tradicionálnímu pojetí duševna jako série ""aktů"" intencionálních nebo jiného druhu ""elementů"", kde způsob bytí těchto základních momentů psychických je předem určen, kde tedy ""vědomí"" není titul pro problém, nýbrž kde v něm s naivní dogmatičností spatřována ""věc"", ""datum"" jednou provždy hotové, a duševní život pojat jako jejich série? Z toho nám tedy posléze vyplývá, že náš problém pochopení člověka nemůže být řešen psychologií ve smyslu analýzy objektivovaných duševních aktů a jiných, snad neintencionálních momentů duševního života, nýbrž že zde nutno se pohybovat v analýze lidského sebepochopení, tj. toho, v čem spočívá, že víme, že jsme lidé; a bez tohoto vědění, že jsme lidé, není lidství. Patří k podstatě člověka, že ví o svém lidství (mluvím ovšem o jeho normálním dospělém stavu, který jedině může být východiskem analýzy). 5. Co znamená vědět o svém lidství? Podstatný moment vědění o vlastním lidství je vědění, že jsme ve světě. Zvíře sice také má určité vědění o tom, co je obklopuje, ale toto jeho okolí není svět. Zvíře ví o určitých konstelacích, do nichž je postaveno a které je takřka automaticky určují v jeho reagování. Proti tomu člověku se jeví věci vždy v souvislosti či v celku souvislostí, jenž má své centrum v naší možnosti něco s nimi podniknout. V této možnosti je též posléze dána ona distance k situaci, která působí, že rozumíme věcem i sobě. Rozumět věcem však neznamená rozumět jim jednotlivě, nýbrž v souvislosti; tyto souvislosti mezi věcmi indikuje pak vždy nějaká naše možnost. Například okno vnímám s celou situací, do níž patří, a chápu je jako ""otevřené"" vzhledem k možnosti povolovat či bránit přístupu vzduchu podle toho, čeho vyžadují roční období, poloha domu, povětrnostní situace, druh zaměstnání, kterému se právě oddávám aj. V kruhu této možnosti jsou všechny tyto složky situace odhaleny a jejich souvislost je nám jí dána. Možnost vymezuje horizont, uvnitř něhož jsou teprve věci pro nás tím, čím jsou. Být na světě neznamená však konečně nic jiného nežli žít v kontinuitě takovýchto souvislostí. Svět není nic jiného než universální horizont, uvnitř něhož se vždy pohybujeme, kdykoli jsme jakožto lidé, tj. rozvrhujíce možnosti vlastní existence. Tyto možnosti jsou námi přijímány nebo odmítány, uskutečňovány či zavrhovány a podle toho obstaráváme nebo ignorujeme věci. V bdělém stavu jsme vždy na světě jakožto obstarávající určité věci na základě uskutečněného rozhodnutí. Ve světě však nikdy nejsme sami. Naše bytí ve světě značí bytí společně s jinými. Toto má podstatné modality souběžnosti a křížení střetajících se drah na jedné, lhostejnosti na druhé straně. Lhostejnost není vztah analogický vztahu k věcem, nýbrž vztah specificky mezilidský: to poznáme zejména, když k někomu zlhostejníme nebo když někdo jiný k nám zlhostejní - není to pouhý nedostatek zájmu, nýbrž aktivní, třeba ""instinktivní"" distancování, oddalování od druhého. Toto ""bytí spolu s druhým"" je pak pro život ještě významnější, ještě intimněji s ním spjato než bytí uprostřed věcí, bez něhož ovšem bytí spolu s druhým není možné. Naše bytí ve světě je bytí ve světě lidí, člověk je ζčον πολιτικόν;12 co se týče lidí, zaujímá v životě nejobšírnější místo. Až do svých intimissim jsme spoluurčováni médiem, stylem, módou, ohledy na druhé, jednoduše tím, čím nikdo z nás není sám, a co má přece jen vztah na ""druhé"", na veřejnost, na to, co je běžné, co se dělá, sluší a patří. Přitom je naší snahou vyznat se v tom lépe nežli jiní, vyniknout; upadáme v područí veřejné neosobnosti právě soukromou osobivostí. Tak je náš každodenní život ovládán neosobní mocí, která nás určuje, aniž jsme si toho vědomi a aniž protestujeme. Ztrácíme svůj život, nerozhodujeme v něm sami, dávajíce se zastupovat neosobními mocnostmi; získáváme za to lhostejný klid, získáváme ""svět"", jeho skromné úspěchy-neúspěchy, získáváme všední den. 6. Jak to vše souvisí s problémem historie? Souvislost jde přes problém: je možno vymknout se neosobnosti, polomrtvu ""všedního dne"", kde jsme ztratili samy sebe, a získat nový život? Jak se získá nový život a co je jeho obsahem? Je tato otázka vskutku otázkou pro filosofa? Jen v určitém smyslu je tomu tak; filosof nemůže než ji konstatovat jako podstatný moment sebepochopení člověka. Tato otázka patří k podstatě člověka, tvrdí filosofie, jako jedna z jeho nebezpečných možností. Když se Pascal rozhořčoval proti libertinům, kteří neuznávali nebezpečných možností v životě a smáli se smrti do očí, byl v podstatě drážděn sebenepochopením, k němuž se jeho protivníci pevně odhodlali. Zde tedy, kde filosofie stojí před rozhodnou otázkou lidského sebepochopení, stojí tváří v tvář rozhodnutí, závisí na lidském rozhodnutí samého filosofa. Filosofie se dostává k bodu, kde nepostačí klást otázky a odpovídat, obojí s krajní energií, nýbrž kde se filosof nedostane dále, dokud se sám celý nezasadí o rozhodnutí. Klást a rozhodovat tuto otázku, jak patří k samé podstatě filosofa, patří však také k podstatě člověka; filosofování je možnost, která je dána s člověkem, s aktem jeho svobody. Jak se však klade otázka svobody pro člověka? Může se jednat o absolutní vymanění ze všech lidských možností? Neptejme se zde přímo po takovéto absolutní svobodě, po vysvobození ze světa, po tom, jak by člověk přestal být člověkem, a ptejme se pouze po možnosti svobody pro člověka. Nutně to může být pouze omezená svoboda, která člověku nebéře žádné z jeho podstatných určení; musí to být svoboda ve světě, a protože celý náš život není jen vytváření světa, nýbrž vrženost doprostřed jsoucích věcí, vrženost celým tím historickým elánem živých bytostí lidských (který prodlužuje vlnu života vůbec), může to být pouze vržená svoboda. Vržená svoboda, to znamená: všecky možnosti svobody vyrůstají na základě toho, do čeho nás staví lidská minulost, jsou spoluurčeny tím, co bylo. Minulost je tedy akutní výzva pro naši svobodu, aby ožila k své vlastní otázce. 7. V tom pak je vlastní význam historie, že v ní žije reflexe naší svobody o vlastní vrženosti. Historie je způsob, kterým naše svoboda, chápajíc se svého rozhodnutí, se distancuje proti nebezpečím, která ji ohrožují, a vytyčuje si své vzory a předměty úcty. Historie chce zjistit minulost, aby provedla její zhodnocení, tj. aby vyjasnila náš vlastní poměr k vlně, která nás nese, ve světle pravdy, kterou my jsme, kterou my uskutečňujeme. Pravda historikovy historie závisí na tom, pochopil-li či nepochopil lidskou svobodu. Svobodu však pochopujeme tím, že ji v historické situaci uchopujeme, že se staneme sebou samými, neotřesitelnými, silnějšími nežli svět; tak rozhodnutím člověk překonává svět, aniž jej opustil. Rozhodnutí se děje pod tlakem naší situace ve světě, tj. naší konečnosti a vší její bídy; rozhodnutí znamená přijetí poslání, které si člověk sám snad libovolně nevybéře, nýbrž kterým celou svou podstatou je - podstatou, která není dána, nýbrž námi stvořena, zvolena. ""Když je kolem vše tiché, slavnostní jako hvězdnatá noc, když je duše v celém světě jen sama se sebou, pak se s ní setkává ne snad vynikající člověk, nýbrž sama věčná moc, pak je nám, jako když se nebe otvírá, a já volí sebe samo či spíše dostává sebe sama darem.""i Jedině z tohoto slavnostního okamžiku vzniká možnost pochopit dějiny, které jsou takovému stanovisku sérií vrženě svobodných odhodlání. Historik chápe historii vždy ze stanoviska svého odhodlání; v něm získává měřítko, které mu dovoluje teprve vidět dějiny plasticky. Chápajíce dějiny, tvoříme smysl, který v nich je, opakujeme-li podstatné, původní možnosti, odhalené v minulých vrženě svobodných odhodláních. Smysl dějin není nic pevně hotového nebo všeobecného, idea, uskutečněná snad v dějinách určitého národa, nýbrž je dějící se a bojující opakovatelná možnost svobodného bytí, která se nás nějak podstatně týká. Výstavba dějinného světa počíná vzpomínkou, prochází rozhodnutím a rozvíjí se opakováním. Vzpomínka otvírá horizont minulosti; rozhodnutí udává stanovisko a měřítko; opakování vede k vidění souvislostí, k celkovým liniím smyslu historického děje. Potřeba dějepisu je v tom, že lidská svoboda musí sebe samu pochopit ve své vrženosti, tj. v celé podmíněnosti své situace, aby naše žití mohlo plně nalézt sebe; překonání nesvobody je převzetí vrženosti v kritice neživých tradic a život dusících nepravd, které zbyly z dávno zestárlých rozhodnutí, a v odhodlaném opakování jednou narýsovaných možností. Proto je historie neodlučná od úcty, lásky, nenávisti a odporu; jen proto může být dějepis jedním z nejmocnějších činitelů historického života sama; proto nemůže být nezúčastněným registrátorem a hypotetickým vykladačem lidských dějů. Všechny tyto věci jsou podstatné pro samo historické pochopení, nejen pro jeho literární podání. A je-li tomu tak, pak vyplývá, že dějepis sám dosvědčuje právě těmito zvláštnostmi své struktury lidskou svobodu; historik sám musí, mluveno slovy Heideggerovými, chtít, přít se a ctít. 1 ""toho, co nelze povědět"" (Pozn. vyd.) 2 ""nejbližším rodem a specifickou diferencí"" (Pozn. vyd.) 3 ""poznej sebe sama"" (Pozn. vyd.) 4 ""soudnost, rozumnost, rozvaha"" (Pozn. vyd.) 5 ""Der Krieg hat ihn zum Historiker gemacht, und was er sah, das konnte man nirgendwo lernen, am allerwenigsten an einer, wie Thukydides selbst sagt, ganz anders gearteten Vergangenheit, von deren exakten Erkennbarkeit er wenig hielt."" (W. Jaeger, Paideia, Berlin - Leipzig 1934, str. 482 n.) - [""Válka ho učinila historikem, a to, co viděl, to se nikde nebylo možno naučit, nejméně pak na minulosti, která, jak Thúkididés sám říká, byla úplně něco jiného a o jejíž exaktní poznatelnosti si nedělal žádné iluze."" (Pozn. vyd.)] 6 ""Historické předvedení je, stejně jako umělecké, napodobením přírody. Základem obou je pravá podoba, nalezení nutného, vyloučení náhodného."" - W. von Humboldt, Über die Aufgabe des Geschichtsschreibers, 1. vyd. 1822, in: týž, Ausgewählte Schriften, vyd. Th. Kappstein, Berlin (W. Borngräber) b.r., str. 25 n. (Pozn. vyd.) 7 K. Justus Obenauer, Hölderlin und Novalis, Jena 1925, str. 200. 8 ""vzniká teprve dokonalým nahlédnutím dějinného procesu"" (Pozn. vyd.) - Tamt., str. 218 n. 9 ""budit a oživovat smysl pro skutečnost"" - Viz. W. von Humboldt, cit. d., str. 23. (Pozn. vyd.) 10 V předloze: kde to cítíme v docela jiném světě (pozn. vyd.). 11 Srv. M. Heidegger, Sein und Zeit, Tübingen 1927, § 10, str. 45 nn.; viz též čes. překl. in: M. Heidegger, Bytí a čas, Praha 1996, str. 63 nn. (Pozn. vyd.) 12 ""živočich politický"" (Pozn. vyd.) i. S. Kierkegaard, Enten-Eller II, in: Samlede Værker, 3. vyd., A. B. Drachmann, J. L. Heiberg, H. O. Lange, P. P. Rohde, Gyldendal, København 1962-4, str. 166; Entweder-Oder II, Jena 1913, str. 148.",0
280,288,Platon a popularisace,1934,"Platón a popularizace (1934) ""Jede menschliche Individualität ist eine in der Erscheinung wurzelnde Idee, und aus einigen leuchtet diese so strahlend hervor, daß sie die Form des Individuums nur angenommen zu haben scheint, um in ihr sich selbst zu offenbaren."" Wilhelm von Humboldt1 Tímto článkem chci poukázat k nutnostem a možnostem popularizace Platóna u nás. ""Popularizace"" Platóna, myslitele hluboce aristokratického a hluboce charakteristického pro kulturu zvanou druhdy par excellence aristokratickou; jak se to shoduje? Jaké popularizace je potřebí pro tuto kulturu vůbec? Toť otázka pro filology a historiky, ale jen tenkrát, jsou-li filosoficky poučeni. Tuto prostou tezi bych rád doložil kritickým výkladem, který následuje. Popularizace znamená zlidovění. Zpopularizovat znamená učinit lidovým, obecným a přirozeným něco, co původně není takové. Věc, která původně není v inventáři přirozenosti dané lidu, stává se popularizací její součástí. Výjimečný statek přestává být výjimkou: výjimečnost a obecnost se konfrontují a frontují. Popularizace je zápas, který je založen na napětí mezi osamoceností a obecenstvím, které patří obojí nutně k člověku. Je to kus konkrétní a podstatné struktury historického života. Není to nutně úkol lidmi prováděný, neděje se vždy reflektovaně, úmyslně, tematicky. Je-li popularizace tematickou, znamená úsilí o spirituální formaci společnosti; tkví v ní možnost výchovy vůbec. Tematické popularizaci jde o rozšíření téhož duševního hnutí, z něhož vzniklo nové, tedy jde v ní o zlidovění tendence, o vnitřní proměnu v lidském životě. Není to tedy jednoduchá tradice: ta je pouze její nejpovrchnější stránkou. Úsilí o popularizaci vědy neznamenalo v 18. a 19. století pouze sdělování hotových výsledků vědy. Pro to musily být napřed vytvořeny předpoklady. Byla to propagace určitého způsobu života, myšlení, orientace ve světě. Její výsledek je to každodenní porozumění pro předměty vědy a techniky, v němž se dnešní život přirozeně pohybuje, které však bude nepřístupno necivilizovanému nejen proto, že nemá jistých znalostí (i z nás má je adekvátně málokdo), nýbrž proto, že nazírá na všecko podstatně jinak, že má ""jiný svět"". Tematická popularizace předpokládá touhu po obecenství, [tak] jako vnitřní pravdivost samotu. Lidské společenství stojí na tomto protikladu. Platón to obrazně vyjádřil tím, že filosofa přinutil k opětovnému sestoupení2 do jeskyně. Pravá popularizace je možna pouze jako sdělující apel k vlastní hloubce, která sice v nás nějak je, ale které bychom přece sami nenašli. To pak je sdělení duševního impulsu; nepopularizují se zde nějaké znalosti, vědomosti. Tyto lze předávat bez impulsu a vzbuzovat tak zdání pravé popularizace. Na její místo však nastupují v takovém případě materiální svršky, které trvají, dají se hmatat a dovedou zakrývat. Jimi se zakrývá to podstatné, problematické a nebezpečné, oč vlastně šlo. Popularizovat antickou kulturu znamená tedy nějak pochopit princip antického světa a vtělovat jej do našeho z vlastní nutnosti - protože toho potřebujeme. Jinak je popularizace jen druhotným tradováním antikvárií, kterým není rozumět. Musí být lidé, kteří vidí nutnost a také dovedou v antice duševně žít. Přetajemné a přetěžce zachytitelno je (slova Nietzscheho) pouto, které svazuje řeckého ducha s nejintimnějším životem každého národa. Jak bychom charakterizovali principy antického světa na rozdíl od našeho? ""Světem"" zde nerozumím jednoduše soubor věcí, které člověka obklopují, celek toho, co jest; svět je to, na základě čeho je člověk otevřen pro věci, pro každou jednotlivost, pro jejich souvislosti a jednotný postup od jedněch k druhým. Antický člověk, tvrdím, docela jinak viděl věci, všechno bylo proň podstatně jiné než pro nás, protože princip pochopení jich, jeho svět, byl docela jiný. Čím je tento svět charakterizován? Pokusím se podat alespoň několik rysů antického světa, které mi připadají příznačnými. 1) Negativně: není to rozpolcený svět, v němž ""subjekt"" nemůže dospět k ""objektu"", nemůže zachytit jsoucno ""o sobě"". (Například i u myslitelů, kteří hlásají rozdíl Jsoucna o sobě a oslabeného jsoucna nám přístupného, není toto druhé sférou subjektivity, tak např. u Platóna.) 2) Pozitivně: a) je to konečný, uzavřený svět; b) je to božstvím prostoupený svět, tj. působí v něm věčné, hluboce významné síly, které vynikají nejen mocí, nýbrž ontologickou dokonalostí; c) je ve věčném napětí, je harmonií protikladů; d) je to celkové společenství, fungující jako τέλος všech jednotlivých sil. Tyto jednotlivé momenty možno k sobě uvést logicky v užší vztah, než se tu stalo, zvlášť důležitá je nerozpolcenost antického světa, která vede k neustálému prohlubování všech motivů, které se v intelektuálním poli objevují; odtud též hluboká spekulativnost řecké filosofie. A z jiných důsledků nutno zejména uvést úzkou souvislost božského, společenského a kosmického momentu; řeckému člověku je zbožnost, političnost a přirozenost v původní jednotě. To jsou všechno věci nám neznámé a přímo nesrozumitelné. Principy antického světa si opět musíme hledět nějak uvědomit jako jednotu, jako zvláštní všeobecnou apercepci, k níž i od našeho světa vede přístup, ale která musí být zachycována v aproximacích. Problém jednotné struktury takovéto universální apercepce je ovšem filosofický; z toho vyplývá, že filologie a historie konečně se musí nějak opírat o filosofii, mají-li být právy svým problémům. - Pro princip popularizace pak z toho vyplývá, že bez zřetele k problému antického světa musí nutně upadnout do vnějškovosti, nevěcnosti, která falšuje věci, o kterých se domnívá, že je traduje. Vše předchozí uvedl jsem jen za tím účelem, aby vysvitlo, s jak obtížnými problémy souvisí popularizace antické kultury vůbec; že to zvláště vyniká při popularizaci něčeho, co podstatou nemůže být populární, totiž filosofie antické, je najevě. To všecko si neuvědomili ve své upřímné, ale poněkud málo reflektované snaze ti členové Společnosti přátel antické kultury, kteří uspořádali cyklus přednášek o Platónovi a vydali je tiskem roku 1932.3 Platón je pochopitelný jen na půdě antického světa a rozumí mu plně jen ten, kdo dovede v tomto světě žít, kdo získal k němu přístup. Kdo nepronikl antickými principy, sotva v něm bude vidět myslitele, kterého možno a nutno pojímat zcela vážně, nýbrž ""dávno překonanou"" kuriozitu, a tomuto nebezpečí propadli celkem autoři knížky, kterou máme před sebou. Antický kosmos není jednou provždy odbyt, nýbrž stojí před námi jako věčně se opakující problém. Nechci říci, že toto vše má být v popularizující knížce vyloženo, ale musí zde být sugerován cit pro tyto věci. I k takové práci je zapotřebí citu pro problémy a umění sdělit je bez přetížené učenosti způsobem, který nehřeší na suchý intelektualismus. Jedná-li se o Platóna, řekl bych, že již jeho život nesmí být traktován vnějškovým způsobem, který podává jednotlivá biografická data a doklady o jeho lidském profilu, jako by se jednalo o protokol, z kterého se dá snadno vyčíst vlastní stav věcí. Je nutno se ptát, kdo je Platón a jít až k poslední rovině, kde všemi partikulárnostmi rodu, postavení, osudových nahodilostí prosvítá to, co z Platóna činí řeckého filosofa par excellence, kde prosvítá jeho τίς ἐστι. Objektivistické traktování Platóna musí vzít už průběhu jeho života onen exemplární charakter, který Platón sám musil vidět v jeho dějích, jako jej viděl v životě Sókratově, který nevyrovnatelným způsobem představil jako živý, uskutečněný metafyzický princip. Není možno, aby Platón svůj vlastní život neviděl rovněž jako exemplární osud; epizoda v Theaitétovi (zvl. 172c nn. a potom 174d nn.) nevztahuje se pouze na sókratovské zkušenosti, nýbrž na sókratovské zkušenosti obohacené a prohloubené platónskými, a v tomto metafyzickém osvětlení nutno, myslím, číst celý sedmý list. Platónův život je neméně než jeho filosofování hledáním smyslu jsoucna; to právě chce ukázat sedmým listem, který vůbec (právě také ve svém filosofickém exkursu) míří proti ryzímu ""intelektualismu"" a ukazuje na roli filosofického života, když mluví o πολλ­ς συνουσίας γιγνομένης περὶ τὸ πργμα αὐτό atd.4 (Heidegger překládá: das Gefragte der Philosophie geschieht und ist geschehen in der Sache, auf Grund eines reichen Zusammenseins bei der Sache selbst.)5 Platón zde jistě také neříká nahodile, že ctnost a neřest patří nutně k sobě pro poznání,i a tato slova znamenají zároveň, že na Sicílii prožil hlavní akt metafyzického dramatu vlastní existence; zde zároveň poznal, jak hluboce má pravdu a jak neúprosné jsou příliš vysoko postavené mety filosofie. Populární knížka o Platónovi musí nějak vyzvednout, dát pochopit význam druhé sicilské cesty Platónovy, aby ukázala platónskou existenci při díle a dovedla poněkud otřást těmi, kterým takovýto způsob života dosud uzavřen. Pak teprve, z hloubky a celku, by měly vyplynout jednotlivé rysy Platónovy postavy i ty tzv. nedostatky lidskosti, které druhdy Platónovi rádi vytýkají. - Ba Platón sám ani nemohl žít a svůj život chápat jinak než metafyzicky; je to v podstatě antického sebepochopení, jak je implikuje antický svět; blízkost božství, nutná negativita, intence uplatnit se v bohatém, dokonalém společenství jsou výsledky řeckého názoru vůbec a u Platóna jedná se pak o to vysledovat jeho zvláštní zformování těchto témat. O tom, je-li v popularizačním spisku nutný obšírný oddíl o datování dialogů, mohou být různá mínění; mé vlastní je, že to je věc odborníků, schopná v populární knížce jen utloukat zájem; to není řeč o Platónovi, nýbrž o chytrosti klasických filologů. Ale když už oddíl o datování dialogů, tedy rozhodně ne s názory antikvovanými a pokud možno se zřetelem k jejich stavbě a souvislosti. Když se někdo drží vcelku starých, osvědčených názorů Campbellových, nemůže ovšem postačit dnešnímu stavu bádání; dnes se již nedá o věci uvažovat tak ryze filologicky. A zvlášť už se nesmí dogmaticky klást teze o datování, jsou-li jinak v odborné literatuře podrobeny oprávněné kritice. Není např. dnes snad význačnějšího badatele, který by kladl složení Faidra do doby před založením Akademie a před Politeiou; rovněž se dnes celkem přijímá spíše postup Prótagoras - Lachés než postup opačný, a to z důvodů ideových. Friedländerii extrémně zasazuje Faidra dokonce po Parmenidovi; ale k dílům pokročilejšího věku jej počítají Willamowitziii i Robin,iv Prächterv a jiní. Je jistě odvážné říci, že hlavním účelem Faidra je vystihnout pojem pravé rétoriky - jež vede duši lidskou k poznání pravdy. Stalo se jednou, že mladý německý badatel zesměšnil nestora německých klasických filologů neúprosně za to, že nazval tento velkolepý mýtus plodem šťastného letního dne, což je v poměru k výroku výše uvedenému přec ještě o kousíček blíže pravdě.6 Rovněž je na pováženou říci, že Parmenidés je [dialog] spíš cvičný, v němž jsou zastoupeny vesměs lehké námitky proti nauce o idejích, aby je žáci Platónovi uměli snadno vyvrátit. To by znamenalo přece - na lehké námitky lehká odpověď; jenže odpověď Platónova je nadmíru těžce přístupná, ale vcelku všechno jiné spíš než sofistická.7 Kdo takto mluví o jednom z nejhlubších filosofických děl, o kterém Proklos, Hegel, Kuno Fischer, Zeller, Natorp, Herrman, Brunschvicg, Wahl napsali stránky plné obdivu, prozrazuje nejen, že mu Platón není problémem, ale že se dokonce nevyrovnal se strukturou platónského dialogu.8 Ale ještě důležitější věc: v oddílu o dialogu nutno přece promluvit o této formě samé a o jejím vztahu k filosofu-Platónovi, který naprosto není nahodilý. Zde by měl slovo literární historik: Platón v lince řecké dramatické slovesnosti, Platón, za mlada básník, který spálil své tragédie po sókratovském otřesu, Platón, který zemřel s Aristofanovými komediemi u hlav lože... Literární historik nevzbudí přec zájem o Platóna výčtem slohových zvláštností nebo vyprávěním mýtů, s nimiž si čtenář, pojatými o sobě, neví co počít. Groteskní je, když v populární knížce o filosofu-Platónovi, která čítá řekněme 160 stránek, je vlastní filosofické teorii tohoto muže věnováno - 20 drobných stran. Vyložit teorii idejí tak stručně a k tomu tak ""populárně"" by byl geniální čin. Platón sám se stále znovu pokoušel ji podat a vždy se mu nějak proměnila pod rukama; není pak náhodou, že volil cestu dialogu, tj. věcného, živého rozhovoru, v němž se střetá dvojí logos a kde dochází k nějakému duševnímu otřesu; z toho se pak teprv rodí přístup k nejslavnějšímu filosofickému dogmatu všech dob. Aby se z ideosloví něco pochopilo, nutno právě člověkem nějak otřást v jeho naivním sebepochopení, v jeho dogmatické sebejistotě. Takovýto otřes je filosofování; a přístup k Platónovi nemůže vést ničím jiným než samostatným filosofováním. Za takové nelze ovšem podkládat referování o cizích názorech na názory Platónovy, zvláště referování nesoustavné a eklektické. Pro Platóna jako pro Řeka 5. století vůbec (namítat zde Démokrita nemá smyslu, poněvadž o něm víme zrovna jen tolik, abychom mohli říci, že interpretace 17. století o něm není správná) svět má jednotný řád a smysl. Tomuto řádu a smyslu porozumět, aby bylo zaujato patřičné místo v jeho vazbách, je lidské poslání.9 O co moderní filosofie stále znovu těžce bojuje, sféra významnosti, která bývá interpretována jako říše neskutečného, postulátů, hodnot, kategorií, to bylo pro řecké lidi bezprostřední skutečností, to mohlo pro ně přímo sloužit za východisko filosofování. Řecké osvícenství nebylo tak radikální, aby rozložilo sám základ tohoto názoru. A tak se Platón, řecký filosof, ptá po smyslu jsoucího, po smyslu skutečnosti a neklade snad jen nějaké ideální požadavky na ni; není vůbec ve stylu tohoto myšlení protiklad skutečnosti a ideálu a ideosloví se nedá nikdy10 chápat ""čistě eticky"".11 Platón ideje nepostuluje, nýbrž vykládá bytí, v jehož centru se cítí, a to tak, že má stále na mysli celek a jeho řád. Není jinak možno ve světě, kde se skutečnost pociťuje jako uzavřená, božstvím prostoupená souvislost. Co znamená za tohoto předpokladu Platónovo filosofování? Jeho východiskem je Sókratés. Sókratés je sebepoznání, ale nikoli v nahodilosti jednotlivých duševních procesů, nýbrž v podstatném, kosmickém svazku, v tom, co člověka váže k řádu celku: v jeho ἀρετή. ̓Αρετή není privátně individuální ctnost; je to něco pevně určeného, co se přesto děje v měnivých konkrétních situacích; je to úsilí člověka o prohlédnutí celku v zasazení do konkrétní situace. Proto mladý Platón kreslí vždy znovu Sókrata nejen jako nositele, nýbrž jako sám předmět filosofie. Sókratés není jako ostatní lidé; jeho bytí je daleko hloub, v zcela jiné sféře, o niž se rozrážejí čistě lidské ""názory"", údaje, mínění. Sókratova ἀρετή je jedna v mnohosti a v jeho životě u podstatných věcí je χωρισμός od věcí sekundárních a zdánlivých. Princip jednoty v rozmanitosti hraje přední roli při zrodu vlastního ideosloví; idea má se k věcem jako věci k rozmanitosti smyslových aspektů; a jsouc principem jednoty, je zároveň τέλος rozmanitosti, vlastním smyslem jednotlivostí. Řád idejí je kosmos, v němž se odvěce odehrává proces geneze podstatných věcí, geneze smyslu. Tento kosmos není Platónem pojat, aspoň v pozdějších dobách, jako nepohnutý a mrtvý, nýbrž jako nevyčerpatelný děj, v kterém se odehrává též život a poznání samo o sobě. Platón stvořil čistě duchovní svět, v tom je jeho filosofický význam. Ukázat, že tento duchovní svět, který není přímo přístupný v naší naivní existenci, se sice otvírá až ve zvláštním životně chápajícím stanovisku, ale že pak dovoluje pochopit všecko - to se stalo od té doby programem vší filosofie. S vlastními principy antického kosmu souvisí ještě jedna věc, o které, myslím, by popularizátoři antické kultury měli uvažovat. O Platónových myšlenkách politických tvrdí se stále znovu, že jsou to utopie. Tu je vždy nebezpečí interpretovat toto slovo moderním způsobem: dílo o společenském zřízení diktované zbožným morálním přáním. Tak tomu u antické ""utopie"" není a nemůže být; pokud antické utopie nejsou pouhými pohádkami, chtí vystihnout ne snad něco, co by mělo a snad mohlo být, nýbrž něco jsoucího, a tak je tomu především u Platóna. Jeho intence je vybudovat stát na dokonalostech, tj. principech nejvíce jsoucích, nejpodstatnějších. Pro Platóna prostě - a vyplývá to opět z principů řeckého světa - cíle nejsou svobodné výtvory lidského myšlení kladoucí se proti skutečnosti, nýbrž jsou v celku jedné objektivní zákonnosti, která činí věci tím, čím jsou.12 Ani v popularizující knížce o Platónovi by však neměla chybět kapitola o ostatku jeho filosofie, o jeho názoru na přírodu, na božství, na stvoření, na člověka v jeho jednání. To všechno nejsou nezajímavé věci, postaví-li se na pravé místo, dovedeme-li je z principů duchovního života interpretovat; o mnoho zajímavější než např. tradice platonismu, není-li vlastně pověděno, co se tradovalo. Mluvit o tradici platonismu u nás ovšem dobrý smysl má: musíme se přitom zastydět, jak málo pro nás vlastně Platón znamenal, srovnáme-li své poměry ne snad rovnou s Německem (kde ostatně silnější vlivy začínají rovněž až Schleiermacherem), ale např. s Dánskem (které v Kierkegaardovi má silného interpreta sokratismu a platonismu). Znalost Platóna je zajisté nutno šířit; kdo nějak neví, co je Platón, neví o jedné z nejdůležitějších věcí, které utvořily Evropu; ale popularizovat ne předáváním mrtvých fakt, nýbrž buzením citu pro problémy a pro všechno to veliké, co v Platónově životním díle pro nás stále žije. Když Platón, tedy filosofie; popularizovat filosofii ve vlastním slova smyslu nelze, lze jenom vzbudit živý cit pro problémy, lze vzbudit pocit, že se v takovém filosofovi jako Platón událo něco velikého, a ukázat směr, v němž toto významné leží. Tento cit dá se vzbudit obratným výkladem života Platónova a těch základních problémů jeho nauky, k nimž máme i jako dnešní lidé přístup, jako je např. problém sebepoznání, problém jednoty v mnohosti, problém duchovní existence; přitom pak je nutno si uvědomit, že řeckého myslitele jsme se dotkli teprve tam, kde jsme se nějak přiblížili antickému pohledu na věci, antickému světu, kde se tedy tento svět pro nás stal živou duchovní skutečností, která je pro nás problémem, která nás znepokojuje, láká, sílí. 1 ""Každá lidská individualita je idea vsazená do zjevu a z některých vyzařuje tato idea tak jasně, že se zdá, jako by přijala formu individua jen proto, aby se v ní sama zjevila."" (Pozn. vyd.) - W. von Humboldts Gesammelte Schriften, Werke, IV., vyd. A. Leitzmann, Berlin 1905, str. 54. 2 V předloze: ustoupení (pozn. vyd.). 3 Platon. Život - dílo - vliv. Přednášky a rozpravy Společnosti přátel antické kultury, VI, Praha 1932. (Pozn. vyd.) 4 ""hojné společné zkoumání věci samé"" - Srv. Platón, 7. list, 341c; česky in: Platón, Listy, přel. F. Novotný, Praha 1996, str. 54. (Pozn. vyd.) 5 ""to, na co se filosofie táže, děje se vždy a událo se vždy ve věci, na základě hojného společného pobývání u věci samé"" (Pozn. vyd.) 6 Srv. K. Hildebrant, Das neue Platon-Bild. Bemerkungen zur neueren Literatur, in: Blätter für deutsche Philosophie, IV (1930-31), č. 1, str. 192. 7 Viz P. Friedländer, Platon II, Berlin und Leipzig 1930, str. 470, pozn. 2: ""[...] ein Werk, für dessen logische Subtilität den Heutigen einfach die Organe fehlen."" - [""dílo, pro jehož logickou jemnost nám dnešním prostě chybí orgány."" (Pozn. vyd.)] 8 Srv. J. Wahl, Essai sur le Parménide: Etude sur le Parmenide de Platon, 3. vyd., Paris 1926, str. 8: ""[...] toute interprétation qui laissera séparées les deux parties de l'oeuvre ne pourra nous satisfaire."" - [""každá interpretace, která nechá tyto dvě části díla oddělené, bude pro nás neuspokojivá."" (Pozn. vyd.)] 9 Srv. J. Stenzel, Plato als Erzieher, Leipzig 1928, str. 21. 10 V předloze: se nedá někdy (pozn. vyd.). 11 Srv. F. Pelikán, cit. d., str. 58, zejména str. 60. 12 Srv. k tomu E. Salin, Platon und die griechische Utopie, München 1921, str. 9: ""Die Frage der Wünschbarkeit muß gegenstandslos bleiben, wo nichts Anderes stattfindet als die Gestaltung eines Wesens nach seinem innersten Gesetz [...]"" - [""Otázka úmyslnosti je nutně bezpředmětná tam, kde se nejedná o nic jiného, než o utváření určité bytosti podle jejího nejvnitřnějšího zákona"" (Pozn. vyd.)] i. Platón, 7. list, 344a-b; čes. vyd. in: Platón, Listy, přel. F. Novotný, Praha 1996, str. 56 n. (Pozn. vyd.) ii. Srv. P. Friedländer, Platon, I-II, Berlin und Leipzig 1928, 1930. (Pozn. vyd.) iii. Srv. U. von Wilamowitz-Moellendorff, Plato. Sein Leben und seine Werke, 5. vyd., Berlin 1959. (Pozn. vyd.) iv. Srv. L. Robin, Platon, Paris 1935. (Pozn. vyd.) v. Srv. F. Überweg - K. Prächter, Grundriß der Geschichte der Philosophie, sv. I, Die Philosophie des Altertums, Berlin 1926.",0
281,289,Několik poznámek o mimosvětské a světské pozici filosofie,1934,"Několik poznámek k pojmům dějin a dějepisu (1934) 1. Domnívat se, že lze určit dějiny oklikou přes dějepis, znamená domnívat se, že teorie o věci je aspoň zde snáze určitelna nežli předmět sám. Určovat vědu bez ohledu na předmět: může to vést k něčemu jinému než k naprostému obsahovému vyprázdnění a posléze k čistě formálním řešením, jež lidskost nepřekonávají, nýbrž pouze neutralizují? Neznamená snad víra, že vědu možno určit metodou, která vede důsledně ke snaze historickou metodu konstruovat z čistého rozumu, vrcholný bod moderního dogmatu o vševládnosti rozumu, panarchii logu? Racionální zachycení eius quod ineffabile est,1 individuálního, časového, by byla historie. Historie by neměla v životě lidském jiný cíl než rozšiřovat říši pochopitelného, být exponentem neosobní, nadčasové a neinteresované moci rozumu. Věda by byla jedna a v jejím pojmu jako neinteresované θεωρία by neležel žádný podstatný problém. Historii bychom si definovali jednoduše per genus proximum et differentiam specificam2 a dějiny samy by pak vyplynuly z korelativní úvahy objektivní. Tato vyhlídka je pro rozum nadevše svůdná; ale existuje dogmatismus rozumu, který je nejvážnějším nebezpečím pro jeho sebepochopení; γνčθι σαυτόν3 znamená výzvu k uznání vlastní meze, k σωφροσύνη;4 nejsou snad dějiny právě takovou výzvou k rozumu, aby poznal sebe sama a uznal svou mez? A neznamená tato výzva jednoduše probuzení z dogmatického spánku rozumu, který si není vědom vlastní historie? Co vede především ke skepsi o takovém pojímání historie, je pohled na konkrétní historiografii, která při vší objektivnosti si vede in concreto hodně jinak. Vypadá to tak, jako by produktivní historiografie nebyla možná bez určitého, nikoli vždy výslovného, ale přece práci určujícího pochopení povahy dějinného procesu, tedy obsahového určení svého předmětu. Historiografie by pak zajisté obsahovala obrysy apriorního pochopení ne-li dějin, aspoň dějinnosti, tj. oněch struktur, které nám říkají, patří-li něco k dějinám, či nikoli. Tedy leží nasnadě myšlenka abstrahovat pojem historie z historiografií; snad jej tam máme spolu s rozmanitými příměsky; vyloučíme-li společné, obdržíme pravý pojem dějepisu, určený předmětně, a tudíž rovněž pravý pojem dějin. Úloha může být obšírná a těžká, ale principiálně by byla řešitelná, kdyby nebylo logických obtíží v pojmu abstrakce vůbec a v případě, že se jedná o historii, pojem ""duchovědný"", zvláště. Neboť jednak nemáme a nikdy nebudeme mít všech historiografií a tyto nevykazují shodné rysy do té míry jako fyzické předměty, které stojí pod principy indukce, jednak k tomu, abychom nějaké konkrétní dílo vydávali za historiografii, za studium historie, musíme již mít určité pochopení toho, co historie je, a tak se naše celé zkoumání pohybuje v kruhu. 2. Kdyby každé teoretické zabývání lidskou minulostí, které není vedeno primárně teoretickým zájmem, nemělo být nazváno historií, kdyby čirý objektivismus v historii byl postižením její pravé podstaty, málo by zůstalo ze skutečné historiografie; možná, že vůbec nic. Co by bylo společné mezi Thúkydidem, kterého válka učinila historikem,5 a mezi ideálním moderním pozitivistou, který se zabývá peloponéskou válkou, hledíme-li k jejich vědeckému úmyslu, a nikoli k předmětu jejich zájmu? A přece je takový Thúkydidés typem snahy o historickou věrnost a pravdivost. Musí objektivnost nutně pramenit ze snahy o vědění pro ně samé? Není snaha o vědění pro vědění, teoretická snaha par excellence, někdy právě překážkou teorie, objektivity a vědění? Nedá se říci, že jsou věci, kterých bychom nikdy nechápali, kdybychom byli intellectus purus; nemusí pojem chápání být přísně oddělen od pojmu vykládání, a nikoli subsumován pod tento, jak se dělo v racionalismu 17. století a děje často dodnes? Proč studujeme historii? Či ještě šíře a lidštěji: co vlastně lidi na ní zajímá, proč ji například čtou? Jistě ne z nějakých důvodů bezprostřední praktické aplikability. Historie nemá axiómy a teorémy, z kterých by se dala odvodit pravidla jednání v konkrétní situaci. Konkrétní situace se vlastně neopakují - a potom hlavně si z historie odnášíme tolik pragmatického poučení, kolik jsme ho do ní vložili. Thúkydidés nebo Machiavelli vyvozují z historie poučky, je pro ně magistra vitae, poněvadž jsou už bystrými politiky, kteří dovedou jednat v situaci. Že tu pak není primární teoretický zájem účelem, ukazuje fakt, že intellectus purus nepíše historii, nemá pochopení pro historii. Období racionalismu jsou nehistorická. Je tedy historie snad něco jako literární žánr, něco jako materialia mohutného eposu, převyšujícího významem a poutavostí každý epos mytický? Jinými slovy: je historie uměním, jehož cílem je působivost, prostředkem věrnost podání? ""Die historische Darstellung ist, wie die künstlerische, Nachahmung der Natur. Die Grundlage von beiden ist die wahre Gestalt, das Herausfinden des Notwendigen, die Absonderung des Zufälligen.""6 Pravda historie by byla nejiná než pravda umění: pravda nadčasově ideového, v přírodním materiálu skrytě manifestního obsahu. Pravda o dějinách je - podle jiného odstínu téhož původně romantického pojetí - pravda básníkova vidma, ""obrácená astrologie"", obrácené věštectví stejně magického charakteru.7 Nezůstává však na dně tohoto názoru, je-li uchopen vskutku v té hloubce, kde jej usídlili Humboldt a Novalis, určitý intelektualismus, který usměrňuje časový a neukončený proud dějin do nečasova, který v dějinách vidí zjevení, jež možno uhodnout, a k tomu má věštce-básníka za povolána? Ne darmo básník-věštec žije v ""dokonalé přítomnosti"", která, podle slov interpretových, ""entsteht erst durch vollkommne Anschauung des geschichtlichen Prozesses"".8 Dokonalý názor dějin - zde je právě problém, zdali lze dějiny vůbec nazírat, již přeskočen. Tedy všecky tyto pokusy o určení interesu, který leží v dějinách, neukazují fenomén sám, nýbrž pramení z vnější interpretace. A přec je pravda, že dějiny dávají praktické poučení, teoretické vidění a fascinaci vzorem či cílem - vše v odvislosti od velikosti a utváření historikova. Dějiny studujeme z těchto všech důvodů, ale z jaké jednoty pramení tato mnohotvárnost zájmu? Jakou podstatnou a jednotnou potřebu lidskou uspokojuje historie? Humboldt jednou řekl hluboké slovo o dějinách: úloha dějin je ""den Sinn für die Wirklichkeit zu wecken und zu beleben"".9 Studium dějin má centrum své poutavosti v pojmu skutečna; tento zdánlivě paradoxní výrok nutno nyní analyzovat a pochopit. 3. Historie, věda o minulosti, o tom, co již neexistuje, vědou skutečna par excellence? V jakém smyslu se dá tato věta interpretovat? A neznamená takováto teze, že skutečnost sama se dá zachytit pouze v oslabené, neutralizované formě, která již je zbavena všeho nebezpečí? Neznamená tato teze v podstatě tvrzení nezachytitelnosti skutečna v jeho žité, dravé podobě? Není to způsob, jak vyjádřit ostře poslední nesouměřitelnost mezi životem a věděním, chápáním v nejširším smyslu? Ale co je skutečnost, kterou nám odhaluje historie? Je to vskutku neutralizované, do stavu věčné inaktivity kleslé bytí, mrtvá vzpomínka, která se nás již dotýká jen jako mimoděk? Pak by říše lidské vzpomínky měla vskutku pouze teoretický interes. Dnešní, aktuálně jednající člověk by neměl, co s ní počít. Celá lidská minulost by byla jako loňské sněhy, které nejsou k ničemu, jako dávno vystřelený náboj, s nímž už nikdo nemůže disponovat. Je tomu tak vskutku s lidskou minulostí, o které vypráví historie? Loňských sněhů, přelomů geologických epoch nelitujeme ani se z nich neradujeme, neuctíváme je ani nemilujeme, a vzbuzuje-li v nás pohled vržený na ně zpět velebné pocity, jsou podobného druhu jako cit pro velkolepou mrtvou přírodu. V lidské historii něco podobného je podstatně nemožné; musíme zde obdivovat a pohrdat, milovat a nenávidět, a rozumíme tedy těmto věcem docela jinak, chápeme je jinak. Jsou pro nás vždy ovšem určité ""zavřené"" kapitoly v dějinách, kde se10 cítíme v docela jiném světě, docela cizí; ale tato cizost není absolutní, krutá nepochopitelnost, jako cizost přírody nebo zvířete, nýbrž je zvláště znepokojivá a vyzývavá. Všechno, co dějinně chápeme, má tak určitý význam v našem aktuálním životě; lhostejnost a dějiny se nesnášejí. Je-li pro nás něco v dějinách lhostejné, je to mrtvo pro dějiny. Dějiny nejsou tedy pouhý obraz, nýbrž předmět vášnivého styku; není to sice už styk s něčím živým, nač lze působit a co lze změnit, není to také nic aktivně pomáhajícího; je to však pojato námi do okruhu našich aktuálních bojů a tendencí. Dějiny jsou sice mimo dosah naší činnosti, jsou něčím, co se pouhým zákonem času absolutně vymklo naší moci, ale čemu přesto a právě proto podléháme jako neodvratné fascinaci. Tato fascinace se projevuje jakožto úcta a pohrdání, láska a nenávist, obdiv a lítost. Nebyli bychom tím, čím jsme, kdybychom nepodléhali určitým mocem minulosti. Pomysleme na to, jakou fascinací působí např. veliká národní porážka nebo nějaké veliké vzepětí energie, vlněním času donesené až k nám. Stojíme v jejich sféře i tenkrát a právě tenkrát, když se snažíme vyhnout požadavku, který na nás vznášejí. Dějiny určují tedy nás; jsou objektivní moc, která se nám vymyká. Ale na druhé straně jsme to právě my, kteří je udržujeme při aktuálním životě; skutečnost, tj. skutek, aktuální dílo dějin, je v našem životě. Určují-li dějiny nás, lze říci naopak, že určujeme my dějiny a že vyrůstajíce na kmeni, kterého již není, napájíme svou krví jen ty stíny svého podsvětí, od kterých si žádáme odpovědi. Dějiny jsou pro nás - a to znamená, jsou skutečny v nás - vždy jako aspekt, nikoli ovšem lhostejný, ryze teoretický, nýbrž mnohotvárně pateticky podložený aspekt objektivity, která se naší aktivní moci nadobro vymkla. Tento náš aspekt je však, jak jsme si ukázali, složkou našeho života, kusem nás samých. A tak, máme-li pokročit dále v problému ""dějiny a historie"", musíme se zamyslet nad sebou samými. Problém ""co jsou dějiny?"" vede k problému ""co je člověk?"", ""co v něm dějiny umožňuje?"". 4. Tato otázka nás snad konečně zbaví základních nejistot té problematiky, v níž se od počátku pohybujeme a kde každý moment, kterého jsme se zachytili jako pevného, záhy povolil, rozplývaje se v dialektice nových problémů. Zde snad máme konečně pevný bod; o tom, co je člověk, poučují určité specializované vědy, antropologie, psychologie, charakterologie, sociologie aj.; jejich funkcí je zajisté provádět ono sebezachycení člověka, kterého vyžaduje náš problém. Zejména se zdá ležet nabíledni, že právě pro náš problém je kompetentní psychologie, která přece má za úkol zachytit, popsat a prosvítit lidské nitro, život po jeho stránce subjektivní. A to je jistě potud správné, že k problému musíme přistoupit jako psychologové; musíme analyzovat ty struktury zkušenosti, které ukládají naše dějinné povědomí; ale to ještě neznamená, že zůstaneme nutně v této sféře. Spíše si musíme předložit problém: je reflexe pravým, radikálním prostředkem sebezachycení, který je s to člověka uchopit v jeho podstatě, a pokud je možno vůbec reflexí se přiblížit k podstatě člověka, zejména k těm jejím stránkám, na nichž visí možnost dějin? Jsou myslitelé, dnes vlivní a filosofickou radikálností vyznačení, kteří namítnou přímo, že zjev ""člověk"" není možno pochopit reflexí. Reflexe předpokládá zvláštní předmět ""vědomí"", v ní zachycovaný, který se liší od jiných předmětů svou povahou, ale v poslední instanci s nimi přec jen zůstává v mezích téhož eidos. Celá problematika ""vědomí"" vznikla v moderní filosofii jako následek matematizujícího motivu západoevropské metafyziky, snahy po jistotě poznání, která z já učinila subjekt, ὑποκείμενον par excellence. - Neznamenalo by dále vytčení vědomí jako podstaty já škrtnutí vší širší souvislosti našeho bytí, sféry potenciality, celé dimenze nevědoma? - A konečně, což je pro náš problém snad nejdůležitější, neznamenalo by nesmírné ochuzení všech našich schopností chápat člověka, kdybychom se musili v reflexi omezit na svou vlastní faktičnost? Dá se vůbec význam života, a tudíž jeho celkovost, jeho ""smysl"", zachytit v průběžné reflexi? Dá se vztah životních momentů k životní jednotě, která v našem životě nikdy přímo není, nýbrž pouze ustavičně se tvoří, zachytit analýzou vnitřních pochodů v jejich čiré sukcesi? A není snad právě pochopení významu skutků v životních souvislostech základně důležito pro poměr člověka k dějinám? Nebudiž tu popíráno, že sebepochopení člověka se nedá redukovat na problém reflexe. Ale je otázka, zdali výslovné zachycení tohoto sebepochopení, na které se přece posléze odvolávají filosofové, o nichž byla právě řeč, je možno jinak nežli reflexí. Člověk jistě neví o sobě pouze z reflexe; jeho sebepochopení vyplývá primitivně ze zacházení s věcmi jeho okolí. Ale není snad jedinou možností, kterou máme k tomu, abychom explikovali toto sebepochopení, proces reflexe? A abychom se obrátili k námitce Heideggerově11 uvedené na prvním místě, není snad tato námitka namířena především proti tradicionálnímu pojetí duševna jako série ""aktů"" intencionálních nebo jiného druhu ""elementů"", kde způsob bytí těchto základních momentů psychických je předem určen, kde tedy ""vědomí"" není titul pro problém, nýbrž kde v něm s naivní dogmatičností spatřována ""věc"", ""datum"" jednou provždy hotové, a duševní život pojat jako jejich série? Z toho nám tedy posléze vyplývá, že náš problém pochopení člověka nemůže být řešen psychologií ve smyslu analýzy objektivovaných duševních aktů a jiných, snad neintencionálních momentů duševního života, nýbrž že zde nutno se pohybovat v analýze lidského sebepochopení, tj. toho, v čem spočívá, že víme, že jsme lidé; a bez tohoto vědění, že jsme lidé, není lidství. Patří k podstatě člověka, že ví o svém lidství (mluvím ovšem o jeho normálním dospělém stavu, který jedině může být východiskem analýzy). 5. Co znamená vědět o svém lidství? Podstatný moment vědění o vlastním lidství je vědění, že jsme ve světě. Zvíře sice také má určité vědění o tom, co je obklopuje, ale toto jeho okolí není svět. Zvíře ví o určitých konstelacích, do nichž je postaveno a které je takřka automaticky určují v jeho reagování. Proti tomu člověku se jeví věci vždy v souvislosti či v celku souvislostí, jenž má své centrum v naší možnosti něco s nimi podniknout. V této možnosti je též posléze dána ona distance k situaci, která působí, že rozumíme věcem i sobě. Rozumět věcem však neznamená rozumět jim jednotlivě, nýbrž v souvislosti; tyto souvislosti mezi věcmi indikuje pak vždy nějaká naše možnost. Například okno vnímám s celou situací, do níž patří, a chápu je jako ""otevřené"" vzhledem k možnosti povolovat či bránit přístupu vzduchu podle toho, čeho vyžadují roční období, poloha domu, povětrnostní situace, druh zaměstnání, kterému se právě oddávám aj. V kruhu této možnosti jsou všechny tyto složky situace odhaleny a jejich souvislost je nám jí dána. Možnost vymezuje horizont, uvnitř něhož jsou teprve věci pro nás tím, čím jsou. Být na světě neznamená však konečně nic jiného nežli žít v kontinuitě takovýchto souvislostí. Svět není nic jiného než universální horizont, uvnitř něhož se vždy pohybujeme, kdykoli jsme jakožto lidé, tj. rozvrhujíce možnosti vlastní existence. Tyto možnosti jsou námi přijímány nebo odmítány, uskutečňovány či zavrhovány a podle toho obstaráváme nebo ignorujeme věci. V bdělém stavu jsme vždy na světě jakožto obstarávající určité věci na základě uskutečněného rozhodnutí. Ve světě však nikdy nejsme sami. Naše bytí ve světě značí bytí společně s jinými. Toto má podstatné modality souběžnosti a křížení střetajících se drah na jedné, lhostejnosti na druhé straně. Lhostejnost není vztah analogický vztahu k věcem, nýbrž vztah specificky mezilidský: to poznáme zejména, když k někomu zlhostejníme nebo když někdo jiný k nám zlhostejní - není to pouhý nedostatek zájmu, nýbrž aktivní, třeba ""instinktivní"" distancování, oddalování od druhého. Toto ""bytí spolu s druhým"" je pak pro život ještě významnější, ještě intimněji s ním spjato než bytí uprostřed věcí, bez něhož ovšem bytí spolu s druhým není možné. Naše bytí ve světě je bytí ve světě lidí, člověk je ζčον πολιτικόν;12 co se týče lidí, zaujímá v životě nejobšírnější místo. Až do svých intimissim jsme spoluurčováni médiem, stylem, módou, ohledy na druhé, jednoduše tím, čím nikdo z nás není sám, a co má přece jen vztah na ""druhé"", na veřejnost, na to, co je běžné, co se dělá, sluší a patří. Přitom je naší snahou vyznat se v tom lépe nežli jiní, vyniknout; upadáme v područí veřejné neosobnosti právě soukromou osobivostí. Tak je náš každodenní život ovládán neosobní mocí, která nás určuje, aniž jsme si toho vědomi a aniž protestujeme. Ztrácíme svůj život, nerozhodujeme v něm sami, dávajíce se zastupovat neosobními mocnostmi; získáváme za to lhostejný klid, získáváme ""svět"", jeho skromné úspěchy-neúspěchy, získáváme všední den. 6. Jak to vše souvisí s problémem historie? Souvislost jde přes problém: je možno vymknout se neosobnosti, polomrtvu ""všedního dne"", kde jsme ztratili samy sebe, a získat nový život? Jak se získá nový život a co je jeho obsahem? Je tato otázka vskutku otázkou pro filosofa? Jen v určitém smyslu je tomu tak; filosof nemůže než ji konstatovat jako podstatný moment sebepochopení člověka. Tato otázka patří k podstatě člověka, tvrdí filosofie, jako jedna z jeho nebezpečných možností. Když se Pascal rozhořčoval proti libertinům, kteří neuznávali nebezpečných možností v životě a smáli se smrti do očí, byl v podstatě drážděn sebenepochopením, k němuž se jeho protivníci pevně odhodlali. Zde tedy, kde filosofie stojí před rozhodnou otázkou lidského sebepochopení, stojí tváří v tvář rozhodnutí, závisí na lidském rozhodnutí samého filosofa. Filosofie se dostává k bodu, kde nepostačí klást otázky a odpovídat, obojí s krajní energií, nýbrž kde se filosof nedostane dále, dokud se sám celý nezasadí o rozhodnutí. Klást a rozhodovat tuto otázku, jak patří k samé podstatě filosofa, patří však také k podstatě člověka; filosofování je možnost, která je dána s člověkem, s aktem jeho svobody. Jak se však klade otázka svobody pro člověka? Může se jednat o absolutní vymanění ze všech lidských možností? Neptejme se zde přímo po takovéto absolutní svobodě, po vysvobození ze světa, po tom, jak by člověk přestal být člověkem, a ptejme se pouze po možnosti svobody pro člověka. Nutně to může být pouze omezená svoboda, která člověku nebéře žádné z jeho podstatných určení; musí to být svoboda ve světě, a protože celý náš život není jen vytváření světa, nýbrž vrženost doprostřed jsoucích věcí, vrženost celým tím historickým elánem živých bytostí lidských (který prodlužuje vlnu života vůbec), může to být pouze vržená svoboda. Vržená svoboda, to znamená: všecky možnosti svobody vyrůstají na základě toho, do čeho nás staví lidská minulost, jsou spoluurčeny tím, co bylo. Minulost je tedy akutní výzva pro naši svobodu, aby ožila k své vlastní otázce. 7. V tom pak je vlastní význam historie, že v ní žije reflexe naší svobody o vlastní vrženosti. Historie je způsob, kterým naše svoboda, chápajíc se svého rozhodnutí, se distancuje proti nebezpečím, která ji ohrožují, a vytyčuje si své vzory a předměty úcty. Historie chce zjistit minulost, aby provedla její zhodnocení, tj. aby vyjasnila náš vlastní poměr k vlně, která nás nese, ve světle pravdy, kterou my jsme, kterou my uskutečňujeme. Pravda historikovy historie závisí na tom, pochopil-li či nepochopil lidskou svobodu. Svobodu však pochopujeme tím, že ji v historické situaci uchopujeme, že se staneme sebou samými, neotřesitelnými, silnějšími nežli svět; tak rozhodnutím člověk překonává svět, aniž jej opustil. Rozhodnutí se děje pod tlakem naší situace ve světě, tj. naší konečnosti a vší její bídy; rozhodnutí znamená přijetí poslání, které si člověk sám snad libovolně nevybéře, nýbrž kterým celou svou podstatou je - podstatou, která není dána, nýbrž námi stvořena, zvolena. ""Když je kolem vše tiché, slavnostní jako hvězdnatá noc, když je duše v celém světě jen sama se sebou, pak se s ní setkává ne snad vynikající člověk, nýbrž sama věčná moc, pak je nám, jako když se nebe otvírá, a já volí sebe samo či spíše dostává sebe sama darem.""i Jedině z tohoto slavnostního okamžiku vzniká možnost pochopit dějiny, které jsou takovému stanovisku sérií vrženě svobodných odhodlání. Historik chápe historii vždy ze stanoviska svého odhodlání; v něm získává měřítko, které mu dovoluje teprve vidět dějiny plasticky. Chápajíce dějiny, tvoříme smysl, který v nich je, opakujeme-li podstatné, původní možnosti, odhalené v minulých vrženě svobodných odhodláních. Smysl dějin není nic pevně hotového nebo všeobecného, idea, uskutečněná snad v dějinách určitého národa, nýbrž je dějící se a bojující opakovatelná možnost svobodného bytí, která se nás nějak podstatně týká. Výstavba dějinného světa počíná vzpomínkou, prochází rozhodnutím a rozvíjí se opakováním. Vzpomínka otvírá horizont minulosti; rozhodnutí udává stanovisko a měřítko; opakování vede k vidění souvislostí, k celkovým liniím smyslu historického děje. Potřeba dějepisu je v tom, že lidská svoboda musí sebe samu pochopit ve své vrženosti, tj. v celé podmíněnosti své situace, aby naše žití mohlo plně nalézt sebe; překonání nesvobody je převzetí vrženosti v kritice neživých tradic a život dusících nepravd, které zbyly z dávno zestárlých rozhodnutí, a v odhodlaném opakování jednou narýsovaných možností. Proto je historie neodlučná od úcty, lásky, nenávisti a odporu; jen proto může být dějepis jedním z nejmocnějších činitelů historického života sama; proto nemůže být nezúčastněným registrátorem a hypotetickým vykladačem lidských dějů. Všechny tyto věci jsou podstatné pro samo historické pochopení, nejen pro jeho literární podání. A je-li tomu tak, pak vyplývá, že dějepis sám dosvědčuje právě těmito zvláštnostmi své struktury lidskou svobodu; historik sám musí, mluveno slovy Heideggerovými, chtít, přít se a ctít. 1 ""toho, co nelze povědět"" (Pozn. vyd.) 2 ""nejbližším rodem a specifickou diferencí"" (Pozn. vyd.) 3 ""poznej sebe sama"" (Pozn. vyd.) 4 ""soudnost, rozumnost, rozvaha"" (Pozn. vyd.) 5 ""Der Krieg hat ihn zum Historiker gemacht, und was er sah, das konnte man nirgendwo lernen, am allerwenigsten an einer, wie Thukydides selbst sagt, ganz anders gearteten Vergangenheit, von deren exakten Erkennbarkeit er wenig hielt."" (W. Jaeger, Paideia, Berlin - Leipzig 1934, str. 482 n.) - [""Válka ho učinila historikem, a to, co viděl, to se nikde nebylo možno naučit, nejméně pak na minulosti, která, jak Thúkididés sám říká, byla úplně něco jiného a o jejíž exaktní poznatelnosti si nedělal žádné iluze."" (Pozn. vyd.)] 6 ""Historické předvedení je, stejně jako umělecké, napodobením přírody. Základem obou je pravá podoba, nalezení nutného, vyloučení náhodného."" - W. von Humboldt, Über die Aufgabe des Geschichtsschreibers, 1. vyd. 1822, in: týž, Ausgewählte Schriften, vyd. Th. Kappstein, Berlin (W. Borngräber) b.r., str. 25 n. (Pozn. vyd.) 7 K. Justus Obenauer, Hölderlin und Novalis, Jena 1925, str. 200. 8 ""vzniká teprve dokonalým nahlédnutím dějinného procesu"" (Pozn. vyd.) - Tamt., str. 218 n. 9 ""budit a oživovat smysl pro skutečnost"" - Viz. W. von Humboldt, cit. d., str. 23. (Pozn. vyd.) 10 V předloze: kde to cítíme v docela jiném světě (pozn. vyd.). 11 Srv. M. Heidegger, Sein und Zeit, Tübingen 1927, § 10, str. 45 nn.; viz též čes. překl. in: M. Heidegger, Bytí a čas, Praha 1996, str. 63 nn. (Pozn. vyd.) 12 ""živočich politický"" (Pozn. vyd.) i. S. Kierkegaard, Enten-Eller II, in: Samlede Værker, 3. vyd., A. B. Drachmann, J. L. Heiberg, H. O. Lange, P. P. Rohde, Gyldendal, København 1962-4, str. 166; Entweder-Oder II, Jena 1913, str. 148.",0
282,290,Odpověď p. prof. Novotnému o překladech Platonových spisů,1934,"Odpověď p. prof. Novotnému o překladech Platónových spisů. Měl jsem příležitost zdůraznit již v svém posudku překladu Theiatéta (ČM XXX, s. 51),1 co dluží český kulturní život prof. Novotnému za jeho překladatelskou práci. Nebylo v mém úmyslu ani ji zlehčovat, ani našeho předního filologa poučovat, takové směšnosti jsou mne vzdáleny. Požadavky, které jsem kladl, jsou však právě myšleny ze stanoviska čtenářova. Proč pomýšlet stále na „první orientaci“? Proč se domnívat, že je povinností upoutat i nepozorného a nevnímavého čtenáře? Za těchto podmínek právě vnímaví přicházejí vždycky zkrátka. K námitkám p. prof. Novotného, že v překladě je dán jen text, pramen, a že jeho účelem je prostě, aby vzdělaný Čech četl Platóna s týmž porozuměním jako Řek IV. stol. před Kr., odpovídám tolik, že mne zarážejí jakýmsi nehistorickým pochopením překladatelova úkolu. Především je každý překlad výkladem, protože překladatel musí právě své výrazy volit na základě porozumění, které má pro smysl překládaného díla. Za druhé není vůbec ani snad možno, aby vzdělaný Čech XX. stol. četl Platóna tak jako Řek IV. století, protože všechny předpoklady tohoto porozumění jsou jiné. Žijeme doslovně v jiném světě, kdežto onen Řek měl stejný svět jako Platón. Třeba slovo *FRONÉSIS (strana překladu 58, 176 B: *DIKAION KAI HOSION META FRONÉSE´OS GENÉSTHAI) znamená pro Řeka jistě něco docela jiného než „rozumové myšlení“ (jak překládá prof. Novotný) pro nás, prošlé moderní vědou nebo žijící v jejím okruhu; pro něho nemělo ten prázdně intelektualistický zvuk, jaký má i pro jednoduchého vzdělance dnes, a mělo blíže k porozumění zdravým smyslem a k životní moudrosti.2 Zde je jeden z neustále se vtírajících perspektivních klamů, které jsou s to zmařit porozumění naivních čtenářů, nejsou-li patřičně upozorněni. K tomu, myslím, je úvod a poznámky: ukázat, v čem se Platón liší od nám běžného způsobu myšlení a literární práce. 1 Viz s. ??? tohoto svazku. Pozn. vyd. 2 K pojmu *FRONÉSIS srv. Stenzel, Metaphysik des Altertums [kde, kdy???], zvláště str. 86, 94, 122.",0
283,291,Osmý mezinárodní filosofický kongres v Praze (2. – 7. 9. 1934),1934,"Prof. dr. Jan Patočka (Praha): OSMÝ MEZINÁRODNÍ FILOSOFICKÝ KONGRES V PRAZE (2.-7. září 1934). V tomto referáte chceme zjistit, co filosoficky důležitého vzešlo z pražského kongresu, a proto se napřed ptáme, co filosofický kongres jest, za druhé jaký byl zvláštní ráz pražského kongresu, za třetí po průběhu kongresu. Instituce mezinárodního filosofického kongresu má reagovat proti myšlenkovému roztříštění evropskému, které se datuje od., vzniku «národních filosofií” v 19. století. Je tedy celkem nesena ideou osvícenské tradice. Byli to také Francouzi, kteří ji (1900), založili a celkem nejvíce propagují. S tím souvisí přímo, že kongres stojí v horizontu určité politické tradice. Jiná věc jsou možnosti takové instituce. Za krátkou dobu a při krátké výměře diskusí se nedá konat žádná ve vlastním smyslu filosofická práce. Na kongresy se chodí buď s efektními přednáškami nebo s hesly a prohlášeními. Je to příležitost poznati osobně význačné lidi, pokud se ovšem kongresů účastni, pozorovat rozmanité typy filosofů, různý způsob filosofování u různých národů a orientovat se přibližně o vládnoucích směrech. Druhdy se možnosti obracejí proti základní intenci. Tak na př. diskutují příslušníci velkých národů většinou v národních skupinách, takže diskuse nemívají právě internacionální ráz. Místo klíčící jednoty často ukazuje se vzrůstající nejednotnost evropského myšlení. Vedení pražského kongresu, ležící hlavně v rukou předsedy prof. E. Rádla, předsedy kongresu, a tajemníka dr. Z. Smetáčka, pochopilo správně, že je pro kongres nevýhodou, leží-li jeho těžiště v abstraktních oblastech, že získá na poutavosti, podaří-li se silněji zdůraznit politickou linii, která je latentně v jeho základech, a podaří-li se seskupit jeho jednání kolem několika málo zajímavých, obecně přístupných otázek. Přesto, že mnohé části kongresového programu se vymkly z tohoto rámce, možno říci, že se úsilí československého předsednictva setkalo s plným úspěchem. Kongres byl, pokud je snad vůbec lidsky možno, zvládnut. Charakteristický jev byla silná účast logistiků, kteří dovedli utvořit uprostřed sjezdu vlastní enklávu a přetížili jej trochu příliš silně svými pracemi i nároky. Ovšem, ani logistika nevypadala naprosto z rámce filosofie, zaměřené k životním úlohám, jak asi program sjezdu ve shodě se svými názory o nutném konci vší autonomně-teoretické filosofie vytýčil prof. Rádi. Logistikové jsou totiž útoční positivisté levých politických intencí. Přejděme nyní k vylíčení průběhu kongresu. Bylo 5 plenárních schůzí, v nichž vždy dva řečníci referovali pokud možno s opačných hledisek o společném problému. Sekcí bylo 8, probíhaly paralelně. Prvního dne mluvili Francouz G. Bachelard (Dijon) a H. Driesch (Lipsko) k tématu «Hranice přírodovědy”. Bachelard nahradil v poslední chvíli nedostavivšího se slavného fysika Langevina. Způsobem běžným ve francouzské filosofii od dob «kritiky vědy” popřel positivistickou thesi o definitivních hranicích vědeckého poznání; způsobem blízkým Brunschwicgovi se vyslovil proti filosofickému apriorismu. Driesch zastával svůj «racionální positivismus” proti «subjektivnímu” (positivismus zážitkový asi ve smyslu Machově); onen není ryze sensualistický jako tento. Centrem přednášky byl výklad jeho vitalismu, vše věci dávno známé. Logistikové Carnap a Reichenbach měli v debatě poměrně snadnou posici jak proti Drieschovu vitalismu, tak proti jeho teorii vědy a kritice Einsteina. Driesch má nebezpečný sklon k simplifikaci; jeho způsob myšlení je v podstatě přírodovědecký, nikoli filosofický: základní pojmy jeho vědosloví obsahují tolik skrytých předpokladů, že úloha je rozřešena už jejich přijetím, aniž si toho autor byl vědom. Druhá plenární schůze měla téma «Norma a fakt v sociologii”; řečníky byli bývalý státní president badenský W. Hell-pach a T. V. Smith, vydavatel «International Journal of Ethics”. Hellpach měl velmi nevděčnou úlohu referovati o pojmu národa jako přírodní danosti, duchovního útvaru a výtvoru vůle a zhostil se jí způsobem duchaplným, ač ne důkladným. Každá věda, řekl v podstatě, má centrální předmět, kolem něhož krouží celá práce oboru a na jehož uchopení záleží úspěch či úpadek vědy. Pro sociologii je takovým předmětem národ. Velmi nejasná bylá filosofická metodika přednášky, což právem vytkl prof. Polák, třeba s jednostranným zdůrazněním kantovského stanoviska. Proti Hellpachovi se pozvedla myšlenkově chudá, ale četná, rozhořčená a povídavá oposice, která částečně netaktně zatahovala do věci osobní hlediska. Smithovy řeči bylo málo dbáno; bylo jí špatně rozuměno (pronesena americkou angličtinou) a nebyla separátně otištěna. – Hellpach dělá dojem obratného politika, který dovede chytře argumentovat, ale nikoli filosofa; dává se příliš vésti módními směry a nejde mu o hloubku. Třetí den platil náboženským problémům. Mnichovský prof. E. Przywara, u nás již známý, měl formálně velmi účinnou řeč, která vnitřně měla slabiny jeho filosofování vůbec: tradicionalismus, spojený s upřílišeným výrazovým modemismem, sklon ke konstrukcím na neujasněných základech. Filosofii definoval ve vztahu k náboženství jako poznání světa v jeho nutnosti, jako reflexi na «čistou metodu”, jako lidsky nitrosvětskou disciplinu. Jeho úmyslem bylo ukázati, že filosofie je sice od positivního náboženství rozdílná, ale v něm má fakticky svou živnou půdu. – Brunschvicg naproti tomu hájil «filosofické náboženství”, které spočívá pouze ve vyvinutí čistě vědeckého smýšlení, jež přemáhá ryze sobecké v člověku a vede ke kosmu duchovní jednoty. Přednáška hodně dogmatická i ve svém účinku slabá; přesto bylo na oposici Przywara-Brunschvicg pěkně vidět, jak daleko niternější Němec směřuje k nadčasovému tam, kde chladný Francouz k časně-politickému: přednáška Brunschvicgova byla jakousi obranou prohloubeného francouzského volno-myšlenkářství, tradice 18. století, jež vedla k třetí republice a do Ženevy. Další plenární schůze se zabývala problémy demokracie. Zde mluvil senátor Emilio Bodrero, který sice řečnil skvělou francouzštinou, dělal velmi sympatický dojem, ale jeho výklad fašistického korporativismu jako vlastní konkretisace lidských ideálů francouzské revoluce byl spíše skvělou stranickou řečí než filosoficky radikálním výkladem problému. Američan Montague, jenž obhajoval demokracii, podal kuriosní návrh ústavy, juxtaponující princip demokracie a diktatury. V debatě, která se točila kolem Itala, polemisovali Francouzi Basch a Barthélemy velmi duchaplně a vskutku řečnicky s jeho vývody, aniž přinesli filosoficky mnoho světla do otázky, kterou již Bodrero sám z principiální učinil spíše technickou. Poslední den kongresu byl věnován diskusi o poslání filosofa. Přednáška Itala prof. Orestano, který obsadil místo, reservované pro nedostavivšího se Croce, neměla originality. Prof. Utitz, druhý řečník, zdůraznil jednak filosofii jako přísnou vědu, jednak povinnost filosofovu vyzkoušet nosnost svých zásad na vlastním životě, býti seberealisací filosofie. Přednáška, v které se projevilo filosofické pathos metodického směru moderní filosofie, který nese jméno fenomenologie; Přednášky sekcí. Logistická s. přinesla kromě čistě odborných referátů živou diskusi o významu logistiky pro filosofii. Tak zv. «vídeňská škola” zastává názor, že logistika (přesná algoritmická formální logika) vede k radikální změně ve filosofii, prokazujíc její věty jako «nesmyslné”, poněvadž nejsou ani tautologické, ani empirické. Proti logistickému ideálu přesnosti se temperamentně, ale ve věci chabě vyslovil pragmatista F. C. S. Schiller. Jiný pragmatista Morris naopak akceptuje logistiku. Věcnou irrelevantnost logistiky ve filosofických otázkách snažil se na příkladu psychofysického problému ukázati Polák Ajdukiewicz (Poláci jsou převahou logistikové a byli zde zastoupeni předními lidmi jako Lukasiewicz, Tarski aj.). Nejzajímavěji z odpůrců promluvil Polák Ingarden ze Lvova (žák Husserlův);, ukazoval, jak logistický pokus převést vědu na empirickou přírodovědu a matematiku s logikou na řadu tantologií se zaplétá do týchž nesnází, z nichž obviňuje logistika filosofii. Škoda, že byla přednáška jeho i jiného husserlovce dr. F. Kaufmanna (o významu logické analysy v sociálních vědách) položena na poslední kongresový den, kdy již téměř nebylo diskuse. Proti Drieschovi a Spannovi mluvil energicky vídeňský logistik M. Schlick. Groteskních forem nabývá logistické myšlení u zeloty O. Neuratha, který zastává stanovisko, že metafysické myšlenkové zlozvyky se dají vykořenit důslednou dresurou dítěte ve „vědecké jednotné řeči”. Pro takovéto myšlení ovšem a priori neexistuje problém pravdy; je to myšlenkový cynismus. V sekci „Norma a skutečnost” bylo by se zmíniti o přednášce ředitele Nietschova archivu prof. Emge o pojmu aktuálního, typické dnešní německé kuriositě – Němci zavádějí pojem aktuálního a diskutují o pojmu politického, ale zcela abstraktně, nadčasově; jasné politické linky v tom není. Bylo by se zmíniti, že četní Němci zde demonstrovali proti svým domácím poměrům, většinou trochu primitivním způsobem. Tak prof. Heyde (Rostock) proti potírání bezpředsudné vědy, Nelsonova žákyně K. Hermannová proti znevažování ethiky jako vědy a starý sociolog Tonnies dopisem o dnešních úkolech filosofie, kde se s plnou energií staví za positivismus a naturalismus 19. století a obhajuje některé momenty liberalismu proti příliš zaujatým kritikám. Dopis Tonniesův je odvážný, působí vahou osobnosti, i když je nesen duchem spíše politickým než filosofickým. – V téže skupině Rakušan Sauter odsuzoval právnický positivismus školy normativní a snažil se postavit proti němu reální filosofii práva – názory bez značnější originality a proniknutí protivníka. V sekci náboženské sluší vyzvednouti děkana grenobleské university J. Chevalier, který se temperamentně obořil na «lidský absolutismus” moderní filosofie, zvláště ovšem německého idealismu. Hlavní příčinou dnešní duchovní kříse je prý falešná myšlenka tvořivého lidského či v člověku působícího ducha, v jehož kompetenci prý spadá pravda a nepravda. Přednáška byla formálně působivá, ale myšlenkově málo propracovaná. Prof. Losský zde vyložil svou pravoslavnou metafysiku, která vidí ve světě trochu příliš mnoho harmonie a málo problémů. Přednáška berlínského emigranta S. Franka o negativní theologii resumovala gnoseologické these tohoto působivého, ale málo metodického myslitele. V sekci o demokracii bylo nejvíce překážek, ale hodně slabých. Typicky přehnaně hakenkreuzlerská přednáška P. Feldkéllera «Geophilosophie und Historiurgie” káže filosofii, aby se stala „historiurgií” – inženýrským uměním dějin; problém historiurgie je ovšem politický, nikoli abstraktní. Abstraktními problémy nechť se zabývá katedrová filosofie a «filosofologie”. Se zcela jiného hlediska podniknutý pokus mistrovat lidské myšlení, než je tomu u Neuratha, a přece stejně brutální a násilný. – Jinak v této sekci mluvili četní Francouzi celkem liberal realisticky a humanitářsky, tedy s hlediska buržoasního; diskutovali více technický problém demokracie nežli jeho ideové základy. Také naši řečníci se tu uplatnili: především skvělou řečí prof. J. B. Kozák, který vidí dnešní frontu demokratického myšlení v odporu proti naturalismu a polemisuje proti Th. Les-singovi, Freudovi, Spenglerovi, marxismu, sociologismu aj. Domnívám se, že polemika proti „existenciálni filosofii” by měla být založena na něčem jiném, než na formuli, že nejde o to, stát se tím, čím jsme, nýbrž čím máme být – poněvadž celá filosofie na př. Jasperova není nic jiného, než interpretace Kanta a pokus dát jeho formalismu životní, konkrétní význam. Také J. Fischera poznámky k zásadám demokracie měly úspěch. Hodně zanikala sekce ve vlastním smyslu filosofická, sekce problémů noetických. Zmínky tu zaslouží především přednáška Poláková (Groningen) o smyslu noetických subjektů, která podává originální interpretaci moderního idealismu od Berkeleye po Kanta. Domnívám se, že ke smyslu pravého konkrétního idealismu, který smysl zkušenosti nepředělává, nýbrž naopak sleduje, Polak nedospěl. Jolivetova polemika proti Brunschvicgovu matematickému idealismu byla jemná a pro dnešní situaci ve Francii příznačná, ale Brunschvicgovým zásahem do debaty byl její dojem silně oslaben. Zmínky tu zaslouží dále vystoupení brentanovce Kastila proti bolzanovskému a husserlovskému pojmu pravdy, který v diskusi obhajoval N. Hartmann. Nicolai Hartmann (Berlín) proslovil ve schůzi o problému hodnot přednášku, která patřila k nejsilnějším dojmům kongresu. Zde měl posluchač dojem, že před ním stojí skutečný, nadaný filosof, spojující myšlenkový elán s logickou přesností a svědomitostí. Hartmann obhajoval Objektivismus hodnot, které si představuje jako nezávisle na individuálním subjektu bytující, ale se subjektivitou v jejím historickém utváření nutně související. Osou přednášky byla distinkce mezi «hodnotností” a «platností hodnot”, která jedině prý je historicky relativní. Do debaty zasáhl, zde obhajuje Richerta, S. Hessen. Ostatní přednášky sekce proti Hartmannovi naprosto ustupovaly do pozadí. Přednášky sekce esteticko-linguistické přinesly mimo referát heglovce Pose z Amsterodamu zejména výklad Mukařovského o umění jako semeiologickém faktu. Mukařovský ukazuje ontologickou příbuznost mezi faktem jazykovým a uměleckým vůbec, ukazuje umění jako fakt noematický a nikoli noetícký (v terminologii Husserlově), jako fakt významový a tudíž tkvící v té sféře individuality, jež tvoří naše spolubytí s jinými. Dosti temný je pojem autonomního znaku, který zde Mukařovský zavádí k charakterisování uměleckého díla. V sekci o poslání filosofie dlužno uvésti marburského K. Lowitha s jeho referátem o Nitzscheovi a jeho významu pro dnešek – jediná přednáška kongresu, kde bylo cítit vliv Heideggerův. Němec Seifert se ve svém referátu dokonce silně proti Heideggerovi i Jaspersovi ohrazoval, ale argumenty více než podivnými; stavěl proti nim – C. G. Junga! Zmiňme se tu ještě o Krausově výkladu o filosofii v Čechách – vidí její zvláštní charakter v odporu k německému idealismu a vůli k zduchovnělé vědeckosti, jak ji representoval Franz Brentano, a. o přednášce J. L. Fischera o úloze filosofie, kde upřímně vykládá svou víru v možnosti «skladebného” pojetí skutečnosti, o kterých je stále stejně přesvědčen. – V této sekci byl rovněž pročten krásný dopis jednoho z předních dnes žijících filosofů, Edmunda Husserla, který v něm nabádá k radikální filosofické reflexi jako jedině možné cestě z dnešní myšlenkové krise a mluví o naprostém osamění, v němž se odehrává počáteční akt takové filosofické katharse, z níž teprve povlovně se dá přejiti k pravdivé filosofické spolupráci ve více než náhodném společenství (uveřejněn v Prager Tagblatt 6. září 1934). Zvláštní zmínky zaslouží «Prohlášení českých filosofů”, které jménem skupiny Rádlových přívrženců přečetl V. Skrach. Vyslovuje se proti intelektualismu, proti německému, prý mysticko-iracionálnímu způsobu filosofování, pro praktičnost, přístupnost a služebnost filosofie, která se má přičiňovat o porozumění otázek dne, pro osvícenskou tradici a osobní odpovědnost filosofovu. Bohužel zaznívá v tomto prohlášení opět onen tón v mimoteoretického násilí, proti kterému jsme musili již dvakrát protestovat. Filosofické myšlení si nemůže dát předpisovat své cesty jakkoli dobře míněnými, třeba i posvátnými normami vnějšími. Je ovšem povinností filosofovou zachovat se podle poznaného. Ale ve filosofování samém je pouze jedno, co nutno‘ odsoudit jako filosofickou nepřístojnost: předsudky, byť původu sebe vznešenějšího. Napadá též, že různí lidé, kteří nemají v podstatě odborné legitimace, zde podpisují manifest filosofu; neznamená to trochu příliš laxní pojetí pojmu filosofa? Máme-li resumovat své dojmy, zaznamenáme především, že Francouzi ovládli na kongresu politicky. Postavili většinu řečníků k problému demokracie a vítězně oponovali Italům, třeba nikde nepřinesli principielních, nových myšlenek. Jim sekundovali Angličané a Američané, což se projevilo zejména též navržením a přijetím Montagueovy resoluce, zdůrazňující bezpodmínečnou svobodu myšlení. Němci se v těchto věcech neexponovali, byli politicky celkem chabí, neumějí o politice debatovat; poskytli za to kongresu skvělé řečníky o abstraktních a metafysických tématech. Též v logistické sekci bylo slyšet téměř výhradně němčinu. Silné a často úspěšné bylo zasahování menších, nových národů (Rumunů, Jihoslovanů, zvláště však Poláků) do debaty. Kongres se znamenitě vydařil po stránce interesantnosti; účast ciziny byla velmi značná, i když Italové, Němci a Angličané byli zastoupeni jen druhým obsazením; Angličanů bylo vůbec málo. Cizích hostí bylo kolem 450. Že filosoficky nepřinesl žádné překvapení, je po předchozím referátu zřejmo. Byly to celkem staré filosofické motivy, které se zde uplatňovaly; filosoficky (nikoli politicky) měl kongres reakční ráz celkem nedotčený nej silnějšími novými impulsy myšlenkovými. Tak na př. nebyla na sjezdu skoro vůbec zastoupena fenomenologie, zvláště její novější fáze (Hartmann není, to třeba proti jistým českým kritikům poznamenat, fenomenolog; školu zná vlastně z druhé ruky, přes Pfändera a Geigera). Mezi Francouzi nebyl zastoupen mladší bergsonismus kromě Chevaliera, rovněž zajímavé motivy katolického myšlení kolem Claudela, G. Marcela aj. Diagnostický význam pro dnešní filosofickou situaci kongres, tak silně na interesantnost a politiku zaměřený, nemůže v značnější míře mít. K tomu přistupuje okolnost, že to, co znamená např. něčí vystoupení či protest na sjezde, je často přístupno pouze lidem do věci dobře zasvěceným; ti pak ovšem orientace nepotřebují; tedy rovněž orientační význam takového sjezdu přeceňovati nelze. S těmito reservami možno mluvit o silném úspěchu sjezdu právě v českém organisačním rámci. Jak cizinci, tak domácí byli jeho průběhem, organisací i četnými společenskými podniky velmi spokojeni.",0
284,292,Odpověď Filosofické revui,1934,"Odpověď Filosofické revui. Filosofická revue odsoudila můj článek v České mysli XXIX. 3-4. Kritika je ironická zbraň. Posuzujíce jsme posuzováni, měříce jiné podáváme vlastní míru. Proto je dobře pro kritika hledět se postavit na stanovisko posuzovaného; jinak se snadno stane, že příliš lidská náchylnost podceňovat protivníka promění naši kritiku v bezděčnou autokritiku. Nutným předpokladem kritiky, praví můj posuzovatel, je znalost věci. Dodal bych: pochopení věci. Jelikož jsem kritisován, smím reklamovat právo na obojí. a tu musím konstatovat, že můj kritik si nedal práci s důkladnějším přečtením mého článku, který mu jistě připadal ""věcí, kterou není třeba mnoho studovati"". Jde-li o kritiku, jsou požadavky vždycky stejné, ať jde o významnou nebo nevýznamnou věc. To budiž omluvou této mé odpovědi. Můj kritik pojímá můj článek jako kritiku důkazů boží jsoucnosti u sv. Tomáše. Tou však článek nebyl, ani být nechtěl; šlo o stanovení rozdílného smyslu argumentace Tomášovy a Aristotelovy. Bylo tedy nutno sledovati argumenty Tomášovy ""s formálního stanoviska, pokud se shodují nebo ne s Aristotelem"". Nikde nebylo v mém článku řečeno, že v Tomášových korekturách Aristotela jsou nelogičnosti nebo nesprávnosti. Můj kritik očekával polemiku na tomto niveau, uniklo mu docela, že pro mne problém začíná tam, kde pro něho očividně končí. Ten problém zní: jak je to možno, že se Tomáš může dovolávat zdánlivě právem Aristotela, ačkoli smysl, který dává jeho slovům, není smysl Aristotelův? Tedy smysl tomistické filosofie se tu stává problémem. Nejsem tak zaslepený, abych se domníval, že tenhle problém jsem rozřešil, ale naznačil jsem, jak si lze řešení představovat; bylo by nutno hledat rozdíl Aristotelova a Tomášova pojetí jsoucna a původ pojetí tomistického; filosofie a historie se zde musí takřka proniknout. Teprve tam, kde bude tato práce vykonána, jsou dány předpoklady plodné diskuse s tomismem. A toto postavení otázky vedlo k tomu, že i filosofii Tomášovu nutno vidět ve větší blízkosti k ostatním křesťanské filosofii, než tomisté druhdy zdůrazňují. Přesto však citujme katolického autora, který najde asi více důvěry u mého kritika než já. [F. M. Sladeszek, Jahrbuch d. Görresgesellsch. 1922, p. 54: ""die Aristoteleszitate (pokud se dotýkají otázky věčnosti či stvořenosti světa) werden umgedeutet durch stillschweigende Assimilierung, durch leise Korrektur oder auch durch gezwungene Interpretation"". Smysl této interpretace označuje Sladeszek jako ""Assimilierung aristotelischer Stellen an platonisch-augustinische Gedankengänge"" (tamt.)] Sladeszek pohlíží na věc pouze jako historik; co však znamená filosoficky, tj. za předpokladu, že metafysické problémy mají určitou objektivitu, v jejíchž rozmanitých úrovních se pohybují filosofické systémy? To jsem se pokusil vysvětliti motivem transcendence, který podle mého názoru přináší křesťanství a který je něco zcela jiného, než ""transcendentno"" positivistů. Můj kritik by musil prostudovat Kanta, Heideggera, Husserla aj., aby viděl, o jaké problémy tu jde. Zbytek argumentace kritika spočívá na kroucení smyslu mých slov. Řeknu-li, že filosofický problém Tomášův je orientován a priori do transcendence, neříkám tím přece (jak se domnívá můj kritik), že Tomáš je aprioristou. Zvláštní logika! Říkám-li, že věčnost pohybu je u Aristotela ""apercipována na věčnosti času, který sám nemůže býti pochopen jinak, než z pohybu"", nedopouštím se cirkulu. Není přec řečeno, že by pohyb byl pochopitelný jen z času, nýbrž věčnost pohybu lze téměř nazírati na věčnosti času, jenž je jeho počtem. To je smysl Aristotelova argumentu, který je ze tří, ve Fys. VIII, 1 uvedených, nejnázornější, nejprůkaznější a možná též nejstarší (vyskýtá se sám v @# Met. 1071 b, 6 sl.). Není divu, že při tak ostrém logickém myšlení vidí můj kritik rozpory mezi tím, co u mne řečeno o myšlenkovém postupu u Ar. kn. 7. a 8., a mezi tím, co příručkovitě vykládá o tomto postupu sám. Vychází opět z falešného předpokladu, že chci podat celek Aristotelovy argumentace, zatímco já pouze vytýkám určité momenty, které mám za podstatné a pro svůj účel důležité, totiž věčnost času a světa. Chce-li snad kritik tvrdit, že věčnost pohybu vyplývá u Aristotela z věčnosti prvního hybatele a nikoli naopak, je to správně v ordo essendi, ale nikoli v ordo cognoscendi, o který se přece jedná u mne; buď tedy je nejdelší část kritiky založena na logické chybě, nebo je to šikanování. Jak přišel na tomto místě do diskuse Werner Jäger, musí čtenáři tohoto vzorného klasického filologa zůstat záhadným. Na kritikovy výtky o pojmu křesťanské víry odpovím, jak doufám, brzo v jiném článku. Upozorňuji však, že kritik zase nerozlišuje přesně mezi názorem o věci a věcí samou; v mé poznámce se vyskytuje nepřesné slovo ""jednání""; logické je vytknout nepřesnost, ale nelogické argumentovat proti tomu citáty ze sv. Tomáše. Problém fides quaerens intellectum se nerozřeší učebnicovitě. Bylo by si přáti, aby naši thomisté přestali vidět v Tomášovi studnici pohodlných citací a myslili více v problémech než v textech. Nechci podceňovat texty; jejich znalost je předpoklad práce; ale jejich smysl se otvírá jedině tomu, kdo má odvahu k otázkám. Mnozí naši thomisté nevidí vůbec otázky a neporozumějí proto tomu, co říkají druzí, jak vidět na mém kritikovi. - Zbytek kritikových výtek, pokud se týkají osobně mne a mé kvalifikace, mne nezajímá.",0
285,293,"Recenze na: Platon, Theaitetos",1934,"Platón: Theiatétos. Přeložil František Novotný, Praha, Laichter 1933. Str. 126, 27 Kč. Theiatétos, Filébos, Sofistés, Parmenidés, Politikos jsou dialogy, o které se před Novotným žádný český překladatel nepokusil. Díky jemu máme teď v podstatě celého českého Platóna. Jelikož Platón postavil filosofii problém v neposlední řadě právě v těchto dialozích, je zásluha Novotného o možnost příštího českého filosofování značná. Ovšem četba překladu je vždy jen slabou náhradou originálu a má spíše význam impulzu k intenzivnějšímu studiu starých, kterého je si u nás přáti a k němuž musí dojít, má-li proniknout hlubší pochopení toho, co je filosofie, nežli je pochopení ještě dnes vládnoucí. Snad si činu Novotného konečně povšimnou naše semináře, v nichž je četba Platóna něčím nevídaným. Nemám filologické kompetence potřebné k posouzení, pokud se překladateli zdařilo přemoci všechna úskalí, na která naráží tlumočení Platóna. Česky se překlad čte krásně. Chtěl bych z hlediska možného filosofického působení Platónova u nás naznačit některá desiderata. Platónova filosofie není populární filosofie, ani po tisíciletích, a bylo by omylem chtít ji „popularizovat“ ředěním (jak podniknuto ve Sborníku přátel antické kultury Platon, 1932); naopak zintenzivněním týchž problémů, které Platón řešil, a stálým osvětlováním myslitelské, lidské a umělecké velikosti Platónovy možno jediné dospět cíle, který, jak se domýšlím, prof. Novotnému tane na mysli. Proto bych také kladl vyšší požadavky na úvod a poznámky, které u Novotného nepřinášejí ani zdaleka všechno nutné k jakémus takémus porozumění smyslu dialogů. Platón, zvlášť pro naši dobu, zvyklou povrchnímu způsobu čtení, potřebuje komentáře, a to co možná průběžného i celek přehlížejícího. Podá nám jej Novotný, badatel filologicky jistě k tomu povolaný? Úvody a poznámky Novotného jsou jasné a populární, ale účelu, který by jim právem měl náležet, nevyhovují. Čeho je především pro čtenáře Platóna třeba, je jasný přehled o celkové stavbě dialogu. Platónský dialog je, řečeno výstižným obrazem, polyfonním a není v něm nic zbytečného: vše má svůj účel a často i více účelů zároveň. Např. není jistě jen náhodou v dialogu, který probírá protagorovsko-hérakleitovská témata, Megara dějištěm a osobou rámcového dialogu Eukleidés, známý svými vztahy k Parmenidovi; nevystupuje jen tak nevinně v diskusi o sensualismu matematik Theodóros, „přítel Protagorův“; není náhodou, že Theiatétos vystupuje v rámcovém dialogu jako umírající hrdina, zatímco ve vlastním rozhovoru se jeví jeho mladistvý intelektuální talent. Diskusi teze Protagorovy bych nepokládal jenom za „čtyři zřetelně od sebe oddělené pokusy“ přemoci ji; je zde třeba naznačit souvislost s expozicí a začlenit sem tzv. exkurs o filosofovi. To všechno jen, abych konkrétně naznačil, co by od takového úvodu požadoval vzpomenutý účel: obraz souvislosti mezi Platónovým filosofováním a spisovatelstvím, jak se jeví v každé z rozmluv, několik pohledů do hlubokého významu, kterým Platón daří každou osobu a událost – věci, které jsou českému čtenáři nutně cizí a kterých se sám nedomyslí. V poznámkách mne překvapuje, že se překladatel vyhýbá filosofickému komentování. Nepokládám za takové poznámky např. poznámky č. 24 nebo 81; jsou příliš zběžné. Překvapuje mne však, že chybí vůbec poznámka ke str. 58 (exkurs), kterýžto pasus je vůbec dosti nejasně přeložen. Což to je samozřejmé, že zlo nemůže vymizet z podstatné nutnosti? Co to je „zlo“ u Platóna? Chybí též úplně komentář k Platónově nauce o smyslu. Při té příležitosti by se dalo upozornit na problém sofisty u Platóna a na souvislost problému s potíraným výlučným sensualismem, který právě ztroskotává v dialogu na problému omylu. Irituje, že čtenář nevytuší ani, jak komentátor filosoficky stojí vzhledem k Platónovi.",0
286,294,"Recenze na: F. Brentano, Kategorienlehre",1934,"Franz Brentano: Kategorienlehre. Vydal A. Kastil. Leipzig, Meiner, 1933. LI + 405 str. Kč 72.50. Nezamýšlím podati úplnou recensi tohoto obsáhlého spisu, vydaného z pozůstalosti Brentanovy podle diktátů z posledního desítiletí života, v němž se svérázný myslitel zabýval intensivně problémy metafysickými. Chtěl bych pouze upozornit na některé momenty, jež se mi zdají důležitými k porozumění smyslu Brentanova díla. Brentano se přimyká k Aristotelovi a sleduje zde problémy, kterými se zabýval ve spise z mládi Von der mannigfachen Bedeutung des Seienden bei Aristoteles. Nejde tudíž o systém kategorií jako forem rozumových, nýbrž o základní určení jsoucna. Brentano zde rozvíjí ontologický problém povahy jsoucna jako takového. Tento problém výslovně postavil první Platon; Aristoteles pak zjistil, že jeho východisko (jednota jsoucna jako genus) nutno nahradit jiným, jednotou analogickou; a že se problém nedá zvládnouť v jediném směru zkoumání; existuje u Aristotela celá řada ontologických zkoumání, která problém zachycují s různých stran a v různé hloubce, ale neexistuje definitivní aristotelská ontologie. Teprve scholastika si Aristotela upravila v systém. Rovněž Brentano postupuje tak, že hledí náznaky aristotelovské rozvésti v definitivní systém. Aristoteles vychází od užívání slova býti, bytí, tudíž od názoru, že bytí apriori je nám nějak jasno. Rozlišuje čtverý základní usus slova a vypracovává polemickým postupem (proti Platonovi) jako vedoucí význam (((((, jakožto »tohoto zde«, které je zároveň eidos a subjekt. Předmětem jiné úvahy je určení bytí jako eidos v energii a konečně jeho podstaty jako pravdivosti. Zde je teprve vyjasněn smysl ((((( jako toho, co stálým a neměnným způsobem jest. V tomto řešení je Aristoteles v poutech historické relativity, ale šířka, v níž vidí problémy a řada konkretních ontologických analys (na př. ((((((( – (((((((() jej činí předním, ne-li jediným, učitelem metafysiky dodnes. Brentano téhož cíle (určení, co posléze znamená substance) míní dosáhnouti kratší cestou. Domnívá se, že našel kořeny aristotelovské nauky o kategoriích. Odstraňuje mnohoznačnost řeči o bytí jako něco, co positivně nepatří do vlastní ontologie a získává možnost, celé zkoumání provésti na půdě nauky o kategoriích. Reforma aristotelské nauky o kategoriích týká se především pojmu substance a poměru substancí navzájem. Brentano ukazuje zdroj nauky o substanci a akcidens v úvahách o celku a části: substance jako ta část určenosti jistého jsoucna, která podmiňuje jeho individualitu. Toto správné nasazení ruší však podle Brentana především nauka o hyle a morfe, o hmotě a formě. Aristoteles nemůže proniknouti ke správnému jádru nauky o substanci, protože atribut nemůže sjednotit se svou naukou o celku a části, která nepřipouští, aby celek a část byly zároveň skutečné (Aristoteles ji vybudoval, aby se vyhnul obtížím aktuálního nekonečna). Ježto nebylo seznáno, že řeč o substanci a akcidens je řeč o části a celku, vynalezen pod vlivem sklonu k hypostasování abstrakt, fiktivní poměr subjektu a eidos, který z poměru substance-akcidens přenesen i dovnitř substance samé. Nutno ovšem reformovat samu nauku o celku a části a rozlišiti kolektivy (na př. tři lidé, pojatí jako »hlouček«) od modálních souborů, čili akcidentálních kolektivů. Akcidentální kolektiv je na př. vnímající a zároveň soudící psychický subjekt; vnímati lze bez souzení, ale nikdy naopak. Jde tedy při poměru substance a atributu o jednostrannou podmíněnost. Substanci ve vlastním smyslu je to, co posléze podmiňuje, čili je s to samostatně existovat (jako trvající individuum). In concreto z toho vyplývá pro substanci maximum trvalosti, a není-li substance pro Brentana již summum genus, platí o ní přece, že je základem všeho bytí. Proto Brentano přepracovává celou řadu aristotelských kategorií. Tak ((((( proň už není akcidentální určení, nýbrž substanciální, ba přímo substance ((((?((((((. Teorie absolutních míst, jakožto hmotných substancí, je podle Brentana s to také rozřešiti obtíže, do nichž se dostala fysika pokusem Michelsonovým (zde zdroj odporu, který Brentanova škola pozvedá proti Einsteinovi). Prostorová substance není ovšem jediná. Vzájemné působení tělesné i duševní substance není jejich inkomensurabilností dotčeno. Pohyb není interpretován jako změna substance, nýbrž akcidens. Nepohybuje se substance, která je neměnná, nýbrž pohyb je nepřetržitý, vznik a zánik akcidencií. Přijímal-li Aristoteles vedle změn akcidentálních též substanciální, Brentano tuto prakticky vyřazuje, ovšem vyjímaje plynutí času, které není změnou ve vlastním smyslu slova, nýbrž stále se opakujícím příjmem reality. Vznik a zánik substancí musil by se státi zvláštním zákrokem z transcendentna, není z přirozeného řádu. Pohyb se tak týká pouze akcidentální stránky jsoucna. Tak i zde tendence Aristotelovy speciální ontologie, interpretovat pohyb s ohledem na něco pevného, co se nepohybuje, dovedena důsledně do konce. U Aristotela má pohyb svou mez v eidos; u Brentana v subjektu. Jiné, než u Aristotela, je též Brentanovo pojetí času. Pro Aristotela čas závisí na pohybu, jsa akcidentální určení pohybu. Brentano vidí v čase stále opakováné tvoření reality v celém kategoriálním rozsahu (subst. i akc.). Plynutí času uvádí ve vztah s bytostí boží, která je podle něho bezprostředně nutná, kontinuální a infinitesimální změna. Čas je jaksi index závislostí konečných substancí na tvořivém principu, na absolutnu. Jak patrno, je Brentanova analysa stálým rozborem věcí jednotlivých. Svět je Brentanovi souborem substancí (duševních i hmotných) a spolu ostatních kategoriálních určení. I duševno je stále viděno sub specie substanciality a akcidentálnosti. Toto nasazení je dogmatické; skepsi k němu se učíme u myslitele, kterého Brentano ostře potíral, ale nepřekonal, totiž u Kanta. Je to ovšem nasazení aristotelovské a interes Brentanových rozborů je právě v pokusu spojiti myšlení moderní, positivní přírodovědy s metafysickým prohloubením Aristotelovým. Vydavatel, prof. Kastil, podává v předmluvě sukkus celé knihy a v poznámkách vysvětlivky zvláště z jiných, hojně též neuveřejněných prací Brentanových. Škoda, že v poznámkách nezpracovány soustavněji historické souvislosti Brentanovy nauky, zvláště souvislost s Aristotelem v skoro každé konkretní diskusi. Bylo by to tím potřebnější, že Brentano v textu nikde přímo necituje (bylo mu to jistě ke konci života ztíženo slepotou) a hledání dokladů se tak stává nesnadným. Kniha by tím mohla jen získat na ceně.",0
287,295," Recenze: J. Maritain, Umění a scholastika",1934,"Jacques Maritain: Uměni a scholastika. Přeložil V. Renč. Olomouc, Filosofická revue, 1933, str. 148. – Thema má pro duchovní dějiny význam nemalý. Kdo bude chtít středověké mnění chápat z jeho vlastní spirituality, bude přirozeně stát před problémem Maritainovým. Stačí poukázati na pokus M. Dvořáka ve stati Idealismus u. Realismus in der gotischen Skulptur u. Malerei, pojaté do Kunstgeschichte als Geistesgeschichte, kde autor hledí konstruovati umělecký výraz gotický jako výsledek světového názoru středověkého supranaturalismu. Paralely ze scholastické literatury filosofické a theologické mohou tuto souvislost ujasňovat. Scholastická theorie krásy a umění je nutná pomůcka k pochopení ducha středověkých děl. – Knížka Maritainova je devět soustředěných kapitol, komentujících rozptýlené estetické vývody sv. Tomáše. Název knížky je tedy v celku nepatřičný. Jde zde o čirou metafysiku umění, nikde o estetiku speciální. Úloha, kterou si klade, je určit postavení umění v ekonomii lidského světa v pojetí thomistickém. Tomášův intelektualismus (který není racionalismem) zvlášť zajímavě osvětluje kap. 5., Umění a krása. Krása náleží podle Tomáše k řádu dobra, od něhož se liší jen pojmově, a tudíž je transcendentální (výklad Maritainův). Je tak určitý universální aspekt ontologický, rodí se v aspektu oblažujícím; prostírajíc se po všech okrscích a modalitách býti, je v nich jednotou analogickou, nikoli generickou; je to shoda věcí s cílem oné praxis, k níž je určena inteligence (cf. Met. 1050 b 1) a na úrovni lidské, v měřítku lidském, representuje, mluveno platónsky, schopnost věcí připomínati inteligenci lidské její možnou, ale lidsky nedosažitelnou dokonalost (cíl, telos). Existuje bezprostřední působeni smyslových věcí na inteligenci (mimo její vlastni akt), v něm je nám dána krása, a v uzpůsobování věci k tomu účelu je hledati podstatu umění. – Řešení, které vystihuje vhodně právě středověké umění v jeho sloučení realismu a supranaturalismu. – Že řešení problému sv. Tomášem musí býti i po věcné stránce považováno za vzor metafysické estetiky, musí být jasno i tomu, kdo má námitky proti ontologii, na které se zakládá. – Obtížné se mi zdá, jak interpretovat rozdíl mezi absencí krásy a mezi ohyzdností v thomistickém systému. – Překlad je hledaný, nejasný a má řadu zřejmých omylů.",0
288,296,"Recenze: A. de Condorcet, Esquisse d’un tableau historique de progres de l’esprit humain",1934,"Condorcet: Esquisse d’un tableau historique de progrès de l’esprit humain. Paříž, Boivin, 1933. In: Bibliothèque de philosophie (vydává B. le Roy s red. kruhem); texte revu et présenté par O. H. Prior. Cena 20 fr., str. XXIV +240 (16°). – Používáme příležitosti této publikace k upozornění na novou francouzskou sbírku levných a jinak málo dostupných filosofických textů, která bude zejména vítána seminářům, které trpívají nedostatkem i základních děl, pokud jsou přístupna jen ve větších edicích. Vyšel zde text Descartových Regulí s překladem a připravují se díla Ravaissonova, Cl. Bernardova, Malebranchova, Condillacova, Leibnizova atd. – Kniha Condorcetova je typická osvícenská filosofie dějin, něco jako summa filosofického přesvědčeni francouzského XVIII. stol. V ní se projevuje osvícenský optimismus ve formě zároveň věcné a pathetické. Condorcet věří zároveň v „přírodu” a „rozum”, jejich shoda mu není metafysicky vůbec problémem, a dějiny kresli jako popis časového rozvoje rozumu; třeba sensualista, je racionalisticky pevně přesvědčen, že intelektuální život (k němuž přistupuje uvědomení morálních zásad) je centrum lidského života a vlastní svoboda člověkova, a že rozum je orgán pravdy, poslední, neotřesitelné explicara, schopné nekonečného rozvoje. Kvality i vady tohoto pojetí vystupují u Condorceta stejně ostře – vidí dějiny jasně, logicky uspořádaně, ale uniká mu nutně smysl největší části zjevů, které vypisuje. Pro dnešní diskuse o pojmu osvícenství a liberalismu nutno doporučit knihu jako nepostradatelnou a bylo by dobře, kdyby některá z našich biblioték, vydávajících spisy filosofických klasiků, opatřila překlad. – Vydání Priorovo přidává úvod, obsahující na XXII stránkách vše potřebné o Condorcetovi a jeho spise. Reviduje vydání Aragovo (1847-49) podle autografu z Bibl. de l’Institut tím, že části, které v rukopise chybí, označuje závorkou.",0
289,297,"Recenze na: V. Tardy, Teleologie lidského chtění",1934,"Z literatury logické a fenomenologické Teleologie lidského chtění, Noetická studie dr. Vlád. Tardyho. Knihovna Sborníku věd právních a státních, nová ř. č. 14. Praha 1934. Str. 75, Kč 10.-. Tato pozoruhodná studie je soustavnou kritikou Englišových názorů o t. zv. teleologické vědní formě. Autor zde nevykládá vlastní positivní teorii, nýbrž přísnými myšlenkovými postupy hledí vysouditi, co z Englišových názorů obstojí a co nutno podrobit revisi. Englišova myšlenka zvláštní teleologické racionality je Tardym odůvodněna s noetického hlediska, které je od Engliše vzdáleno, takže knihu Tardyho možno považovat za pokus úplné rekonstrukce Englišovy myšlenky. Aplikuje metody logického a eidetického rozboru, dospívá Tardy k výsledku, že existuje vskutku (naproti míněni Krejčího a Lowensteinovu) zvláštní forma racionality, vlastní úvaze teleologické, která se nedá převést ani na úvahu kausální, ani na úvahu čistě logickou. Ukazuje to rozborem poměru účelu a prostředku, který je v celé práci podle mého názoru nejzajímavější a nejoriginelnější kapitolou. Budiž dovoleno k tomuto rozboru přičinit několik faktických a historických poznámek. Vztah prostředku a účelu nemusí podle Tardyho býti vždy obráceným vztahem kausálním. To je jen určitý případ tohoto poměru, který je vskutku obecnější. Vedle tohoto vztahu může být základem vztahu účel-prostředek vztah empiricko-funkcionální (mít teplý oděv nebo být v teplé místnosti – chránit se před zimou). Jindy může býti mezi obojím vztah ryze logický (na př. koupit si určité boty je prostředek, jak uskutečnit cíl „koupit si boty”) • Zde by bylo především požadovati, aby pojem účelu (cíle) byl blíže určen, což se bohužel nestalo. Dříve, než mohu uvažovat, zdali konkretisace universale může býti považována za prostředek k cíli (účelu), nutno si položit otázku, zda a kdy cíl může vůbec býti universale. Nutno lišiti cíl a způsob představování cíle; tento může býti universální, ale cíl sám je pouze singulare. Cíl je totiž něco, co má být uskutečněno, a ježto universale nemůže existovati jinak, než in re, může býti i cíl pouze universale in re. Připomínám mimochodem, že velmi podobnými úvahami se u scholastiků zdůvodňoval pojmový realismus. „Nam si promitto tibi bovem, patet, quod tibi promitto rem aliquem extra intellectum et tamen non tibi promitto rem singulárem… Et sic erit universalia illa res, quam tibi promitto.” Na což zní odpověď, která jest právě takový locus communis: „nec illae proposi-tiones feruntur circa rem singulárem signatam et determinatam, sed frequenter fiunt circa rem singulárem sub extremo disiuncto”. Tedy je zde míněna singulární věc pomocí universale, zvláštní případ universale, který ještě není blíže určen; což platí v případě, že se jedná o chtěný cíl, rovněž. Chtěno je v jednom případě singulare dosud blíže neurčené, v druhém singulare determinované, a vztah mezi obojím není vztah cíle a prostředku, nýbrž vztah identity; nemáme před sebou chtění dvou věcí, nýbrž jedné a téže, jenže po každé si ji jinak představujeme. Dá se mluviti o procesu konkretisace cíle a o prostředcích k této konkretisaci, ale konkretisace sama není prostředkem k uskutečnění abstraktního cíle. Také ten paradoxní důsledek by vyplýval z pojetí Tardyho, že uskutečnění prostředku by ipso facto bylo uskutečněním cíle. Jaký by pak byl rozdíl mezi chtěním jednoho a druhého? – Rovněž na př. chtění ideálu, na př. spravedlnosti, není chtění ideje spravedlnosti (kterou nemá smysl chtít, protože v určitém smyslu vždy jest a v určitém smyslu nikdy není, totiž realitou), nýbrž chtění, aby ve všech možných případech jednotlivých bylo postupováno podle jejího pojmu. Chtíti zákon neznamená chtíti obsah zákona, nýbrž určité usnesení. Chtíti, aby se dobrá vůle stala všeobecným zákonem, znamená chtíti celou sérii rozhodnutí. – Příklady Tardym uváděné jsou ostatně čerpány z Lowensteina, takže je patrno, že Tardy sem pojal tuto logickou kategorii jen pro úplnosť svého výčtu. Z Tardyho korektur na koncepci kausálního vztahu jako výlučné base vztahu prostředku k účelu jsme nuceni odmítnout druhou. První výhradu Tardyho bych naproti tomu přijímal s poznámkou, že fakticky funkcionální vztah současný nabývá charakteru base vztahu teleologického jen v dynamice našeho jednání a objektivního dění. Isolační vrstva má ráz prostředku, poněvadž s ní můžeme zacházet, tvořit ji nebo rušit. O vzduchu nikdo neřekne, že je to prostředek k dýchání, protože je to naše přirozené milieu, z něhož nemůžeme ven a s kterým se nedá normálně zacházet jako s oděvem nebo topivem. – Nebudiž mi tu namítáno, že přijmu-li funkcionální vztah, musím přijmout i logický, poněvadž zde je uskutečnění prostředku rovněž uskutečněním cíle; to není správné, nýbrž uskutečnění prostředku může se zde krýti časově s uskutečněním cíle, nikoli reálně. Jsou od sebe nejen pojmově, nýbrž reálně rozlišeny. Obraťme se k další poznámce, k Tardyho pojmu chtění. Tardy rozlišuje dvojí pojem vůle: 1. žádost něčeho, 2. chtíti uskutečnit svým jednáním. Tento dvojí pojem vůle byl klasickým způsobem rozlišen Aristotelem, Eth. Nicom. Γ (ΙΠ) kap. 2, odpovídá rozdílu pojmů βούλησις a (ΐροαίρεσις. – Analysa těchto pojmů u Aristotela je vůbec z nejlepšího, co dosud k otázce teleologického pojmosloví napsáno. Καί ή μέν βούλησις έστι καί κερί τά μηδαμώς δι’ αυτού πραχύέντα άν, οϊον υποκριτήν τινα νικάν ή άθλητήν. Προαιρείται δέ τά τοιαύτα ούδείς, άλλ’ δσα οίεται γενέσθαι άν δι’ αϊτού. Shoduje se tedy distinkce Tardyho téměř slovně s Aristotelovou. Aristoteles tvrdí rovněž (myslím, že ve shodě s míněním, které zastává též Tardy), že βούλησις se týká spíše účele a προαίρεσις prostředků; ale z jeho analysy obojího přece vyplývá jiný výsledek, než z trochu příliš suché a studené analysy Tardyho. Právě že řečtina odlišuje i slovem βούλησις a «ροαίρεσις, dá se říci, že teleologický úsudek se netýče βούλησις, nýbrž «ροαίρεσις. Rozdíl by se vyjádřil asi slovy žádost, přání a vůle. Chceme ve vlastním smyslu jen to, čeho můžeme (nebo o čem se domníváme, že toho můžeme) dosáhnouti. Vůle v tomto smyslu je identická s úmyslem. Poněvadž pak v tomto pojmu vůle je již obsažen pojem reální možnosti, uskutečnitelnosti, předpokládá již vědění o tom, co tuto možnost dává na ruku, tedy o možném prostředku. Pojem prostředku je v souvislosti s tímto pojmem konkrétní (Tardy říká rozumné) vůle a nikoli s pouhou žádostí či přáním. Přáti si déšť neimplikuje nijak přáti si mrak, i když víme, že bez mraku nemůže být déšť; to není úsudek teleologický, nýbrž prostě žádný. Ale chtíti znamená aspoň představovati si, že, ať jakkoli složitým prostřednictvím, také mohu; bez této představy, implikující pojem prostředku, není konkrétní vůle. Přáti je si možno i věci nemožné nebo skutečné, o nichž nevíme; chtít v takových případech je nemožnost, na př. chtít nesmrtelnost nemá žádný smysl. Naopak z pouhého přání nelze vyvozovat reálních důsledků: z toho, že si někdo přeje cíle, nelze vyvozovat, že si přeje nebo je zavázán si přát i prostředků, byt se jednalo o jediný prostředek možný. Cíl neurčuje nikterak jednoznačně prostředek, je možno upustit od přání, je-li realisace spojena s příliš velikými obětmi. V úvaze konkrétní vůle je již implikována úvaha o hodnotě prostředku (také z t o h o důvodu se tu dá mluvit o rozumné vůli). – Zůstává fakt, že přání má tendenci přejiti v konkrétni vůli. – Z řečeného vyplývá, že mluviti o rozumném chtění ve smyslu Tardyho je vlastně pleonasmus; rozumné chtěni v obvyklém smyslu je pak něco docela jiného. Jinak kritisuje Tardy Engliše s hlediska všeobecné méthodologie. Užití teleologie jako vědeckého principu se zakládá na tom, že teleologie je vhodným principem uspořádáni určitých obor zkušenosti. Toto uspořádáni nemusí vystihovat samu povahu onoho oboru jsoucna, jehož se zkušenost týče; všechny vědy pracují pomocí fikcí (přírodověda finguje matematického fysika, řídícího přírodu), právě tak může tedy nauka o lidském jednání fingovati rozumnost vůle i tam, kde ji ve skutečnosti není, má-li to vědecky své výhody. Namítati proti aplikaci teleologie, že v ní jde o antropomorfism, znamená domnívati se, že lze antropomorfism z vědy úplně vyloučiti, což je stanovisko, nevyhovující ani pro fysiku a ostatní přírodovědy. Proti Englišovu stanovisku k aplikaci teleologie vyzdvihuje však Tardy, že důvody aplikace mohou býti pouze empirické, a ohrazuje se proti tomu, aby 2 určitých věd byla činěna výhradná doména, na př. teleologické fikce. Jaký je význam tohoto fikcionalismu Tardyho? Domnívám se, že v thesi Tardyho o fikcionalismu vědy není jasně rozlišeno dvojí: 1. věda ve svých základních pojmech nevystihuje povahu jí přiřadě-ného oboru zplna; 2. věda užívá vědomě neplatných představ, aby docílila přehlednosti, jasnosti o svém oboru. První případ je fikce matematické přírody, druhý fikce jednotné státní vůle. Vyhýbám se vědomě Tardyho výrazu „fikce přírody-matematika”, který se mi zdá nebezpečný (přírodověda nefinguje matematisující přírodu, nýbrž přírodu podrobenou matematickým zákonům). V případě fikce matematické přírody je nepřesno mluvit o antropomorfismu, protože nic lidského – žádné určení člověka jakožto člověka – není tu vkládáno do přírody. Ovšem pochopení přírody jako matematickými zákony řízené je vloženo do světa člověkem, a to přírodovědcem. Je úspěchem moderní filosofie, že objevila, že každé celkové pochopení je v takové souvislosti s člověkem. Něco v člověku určuje, co jest a co není, co platí jako skutečné a co nikoli. Ale mluvit zde o fikcionalismu a antropomorfismu možno jen tomu, kdo se právě pokouší z této podstatné nutnosti vyskočit. Pouze ten, kdo se pokouší, třeba neuvědoměle, mysliti „Svět o sobě”, odlišný od světa našeho života, našich skutečností, může přírodovědě vytýkat antropomorfismus a fikcionalismus. Ve skutečnosti je příroda, i příroda přírodovědy, vždy v souvislosti s naším životem; tak bych pro sebe interpretoval Tardyho fikcionalismus.",0
290,298,"Recenze na: J. Klein, Die griechische Logistik und die Entstehung der Algebra",1934,"Jacob Klein: Die griechische Logistik und die Entstehung der Algebra I1 (1934) Úmysl práce je ontologie řecké matematiky a tím příspěvek k pochopení řeckého myšlení vůbec. Autor ukazuje, jak se pojem @ἀριθμός# liší od našeho pojmu čísla a jak problematika tohoto pojmu (jednota mnohosti) souvisí se základními otázkami řecké filosofie zejména v její platónské podobě. Vyjasnění pojmu @ἀριθμός# po této stránce vede pak na druhé straně k řešení nejdůležitějších a nejtemnějších otázek platonismu, zejména otázky idejí – čísel. Klein se shoduje s O. Beckerem (Die diairetische Erzeugung der platonischen Idealzahlen)2 v tom, že @ἀριθμὸς εἰδητικός# je prostě „soubor idejí“, tj. „aritmetická jednota“, jejíž jednotky (@νομάδες#) jsou @εἴδη#. Prvně však se na základě tohoto poznání odvažuje řešení otázky methexis: aritmetický ráz idejí (@εἴδη# = @ἀριθμοί#) dovoluje pochopit, jak @εἶδος# je zároveň @χωρίς# a @ἕν#, ač se vztahuje na @πολλά#. Poukaz na toto řešení nachází Klein v dialogu Hippias maior 300 a –302 b, zvl. ve formuli @ἕν ἐκατερον, ἀμφότερα δὲ δύο# [srv. 301 d]. Kleinova práce je pokus o jasný výklad platónské nauky o ideálních číslech, výklad nikoli úplný, ale přece v hlavních věcech tak ujasňující, že se dá říci, že další badání se s ním musí vážně vyrovnat. Srovnáme-li nejasnosti, kterých je plna na př. Brunschvicgova kniha Les Étapes de philosophie mathématique [Paris 1912] o charakteru idejí–čísel, vidíme, jak jsou málo oprávněny výroky, jako že platónské dialogy neposkytují o této doktríně doslova žádných údajů (Kleinova interpretace dialogu Sofistés je v tomto ohledu úplně novým a svou důkladností i hloubkou zarážejícím dokladem o filosofickém bohatství tohoto dialogu). Teorie idejí–čísel právě není matematická teorie, nýbrž ontologická, filosofická interpretace možnosti něčeho takového jako @διάνοια#. Kniha i jinak obsahuje žeň hluboké učenosti a zralé meditace Platónovy a Aristotelovy ontologie, těchto nejspekulativnějších a nejzralejších filosofických výtvorů vůbec. 1 Recenze studie: J. Klein, Die griechische Logistik und die Entstehung der Algebra I, in: Quellen und Studien zur Geschichte der Mathematik, Astronomie und Physik, B: Studien 3, vyd. Otto Neugebauer, Julius Stenzel a Otto Töplitz, Berlin, Springer 1934, sešit 1, str. 18–105. (Pozn. vyd.) 2 O. Becker, Die diairetische Erzeugung der platonischen Idealzahlen, in: Quellen und Studien zur Geschichte der Mathematik, Astronomie und Physik, B: Studien 1 (1929/1931), sešit 4, str. 483 nn.",0
291,299,"Recenze na: L. Landgrebe, Nennfunktion und Wortbedeutung",1934,"Ludwig Landgrebe: Neunfunktion und Wortbedeutung. Eine Studie über Martys Sprachphilosophie. Halle 1934, Akademischer Verlag. S. 132, RM 4.50. Veliké a nepřehledné dílo Martyho je jedním z mála velkých moderních pokusů filosoficky zvládnout problém jazyka. Marty byl k němu povolán hlubokou jazykozpytnou erudicí na jedné, pevným a prohloubeným filosofickým stanoviskem na druhé straně. Dílo zůstalo torsem, Martyho oběť systematického filosofování za rozřešení speciální úlohy nepřinesla všechny výsledky, které měla přinést, a dílo zůstalo z valné části nepovšimnuto proto, že má málo vhodnou vnější formu (stálý zřetel polemický zvláště k Wundtovi) a částečně proto, že filosofický zájem o jazykozpyt se během času přesunul z problémů všeobecné logické gramatiky na jiné otázky. Jazykozpytci vytýkají Martymu přílišnou abstraktnost, nemohou jeho výsledků k svým účelům použíti; především pro jazykozpytce byl pak určen pokus o přehled Martyho názorů Innere Sprachform oddaného jeho ctitele O. Funke. Filosofové budou opět vděčni L. Landgrebemu za jeho kritický úvod do problému obecné logické gramatiky, jak byla viděna a zpracována Martym. Martyho odpor k tomu, co nazval „nativismem“ ve filosofii jazyka (Humboldt, ale pak zejména Steinthal a Wundt) pramení v poslední instanci ze správného pocitu, že jazyk zde nemůže býti pochopen ve své funkci znázorňující, nýbrž pouze jakožto výraz, že zde tudíž zůstává zastřena nejpodstatnější stránka jazyka. Landgrebe ukazuje, jak tento principiální rozdíl si Marty nikdy zcela zřetelně neuvědomil, třeba jej cítil a prakticky ho užíval. Jazyk je charakterisován podstatně touto funkcí znamenati něco, tím, co Bühler nazývá „Darstellungsfunktion der Sprache“, kdežto pro konsekventní nativisty je jazyk pouze „Kundgabe“. Má-li býti určeno, co jest jazyk, je nutno se zabývati především touto významovou funkcí. Problém obecné gramatiky je v tom, které funkce jsou nutné k tomu, aby byly vyjádřeny všechny základní. kategorie toho, co má býti vysloveno. Tím bude zároveň zjištěno, které základní struktury charakterisují jazyk jako takový na rozdíl od zvláštních řečí, jaká invarianta tedy je v jejich základě. Především nutno odděliti význam a vnitřní formu řeči (kterou Steinthal a Wundt počítají k významu); pak z podstaty funkce významové vyplyne rozdíl představových sugestivů, výpovědí a emotivů (vyjadřují každá kategorie jistou základní třídu duševních jevů). V každé z těchto kategorií liší Marty dále autosemantické a synsemantické znaky (autosemantika mají schopnost vyvolávati samostatně, mimo souvislost řeči, určitý duševní jev, představu, cit, rozkaz, synsemantika mají význam jen v souvislosti). Autosemantika jsou jednak praktická (věty), jednak theoretická („jména“). Synsemantika dělí Marty na logicky zdůvodněná (na př. adjektiva) a logicky nezdůvodněná (jichž jazyková struktura zakrývá jich strukturu myšlenkovou). Funkcí řeči však není pouze vzbuzovati u druhých představy stejného obsahu, jako představy vlastní. Řeč nejenom něco znamená, nýbrž vztahuje se též na konkreta; od funkce navodění představ (významové) nutno lišit funkci jmenovací. V čem spočívá podstata tohoto rozdílu? Marty má o tom teorii, která operuje pojmem imanentního a skutečného předmětu: význam je imanentní předmět, to, co je slovem jmenováno, skutečný předmět. Tuto teorii kritisuje Landgrebe právem a ukazuje, jak diskrepance jmenovaného a značeného se dá objasniti bez rozdílu imanentního a skutečného předmětu: jmenování má smysl jen v soudu, význam je naopak pouhá představa. Týž soudový subjekt může býti substrátem různých významových predikací. Predikativní funkce jmen je tak posléze funkcí jmenovací. Toť Aristotelovo ( proti , t. j. funkci významové. Jak vzniká jmenovací funkce? Její počátek je původní pojmenování. Jeho předpokladem je, jak Marty správně vidí, abstrakce ve smyslu ideové analysy. Význam původních jmen není individuální, nýbrž typický. Původní pojmenování není pouhý proces asociační (sdružení představy slova a předmětu), nýbrž bohatý psychologický jev, který jednak předpokládá soud, kterým se určitému substrátu přikládá určitá vlastnost, tudíž analysa, a abstrakci, a především distancování sama sebe od pojmenovaného předmětu. Je tudíž ve jmenovací funkci jakýsi rudiment theoretického chování, ať již poznání, které zde implikováno, je jakkoli primitivní. Na základě původního pojmenování, jež uvádí ve vztah věc a slovo, dostává pak slovo význam; obyčejné jmenování, užívání slov na označování věci, je naopak subsumpcí pod určité významy. Škoda, že Landgrebe neprohloubil toto plodné přetavení Martyho pojmů v úplnější teorii vzniku pojmu, že na př. nepromluvil šíře o povaze oné původní abstrakce, jmenovacím vztahem vždy předpokládané. Rozdíl jmenovací a významové funkce jména projevuje se v tom, že samo sebou jméno nic nejmenuje, že je teoretické autosemantikon. Jméno jmenuje pouze v souvislosti řeči a je poutáno k určité situaci; jediné soud se vztahuje na konkreta, význam sám o sobě nikoli. Marty neoprávněným způsobem vykládá rozdíl významové a jmenovací funkce na rozdíl neůplnosti a úplnosti představování: neúplnost, ukazuje Landgrebe, však patří pouze jmenovací, tedy predikativní funkci. Další korekturu přináší autor tím, že Martyho distinkci vlastní a nevlastní funkce jmenovací doplňuje distinkcí vlastního a nevlastního významu. Vlastní pojmenování je to, které věc jmenuje pomocí konstitutivních znaků, nevlastní opak; vlastní význam je ten, který má o věci ten, kdo je jí znalý, nevlastní je surogát. Vlastní význam slov u Martyho znamená konstitutivní znaky pojmu; nevlastní významy jsou dominationes extrinsecae, neurčitá mínění atd. Jelikož jména mají u Martyho vlastní význam (jsou autosemantika), vyplývá odtud, že by většina našich instrumentálních atd. názvů nebyla jména. Jmény jsou pak především takové názvy, k jichž pochopení není třeba ničeho více, než ukázání na nějakou vnímanou věc. Zajímavé jsou dále poznámky autorovy o významu vlastních jmen, která mají význam jenom tenkrát, když víme, co je jimi jmenováno. Další důležitá kritická poznámka autorova týká se Martyho pokusu o genetický výklad jmenovací funkce z podobnosti zvuku s jmenovaným a ze snahy dorozumívací. Tímto způsobem redukovala by se jmenovací funkce na signalisování. Nejdůležitějším momentem knihy je v této souvislosti vystupující psychologická, analytická interpretace aktu jmenování jakožto původního, prvotního teoretického aktu; analysy, jimž též psychologové dětství by měli věnovat pozornost. Jmenovací funkce je základem vší možné řeči; ale aby vznikla praktická autosemantika Ve smyslu Martyho, musí již zde býti synsemantika, pro která opět nestačí genetický výklad, o nějž se Marty pokouší vyvozením jich z teoretických autosemantik. Každá věta ve vlastním smyslu předpokládá jíž synsemantika, bez nichž není vyznačení logických funkcí v soudu. Synsemantika sice sama o sobě nemají význam, ale liší se přece od nesmyslných slabik tím, že vyvolávají myšlenku synsemantické funkce; v této funkci pak nemohou nikdy býti nahrazena autosemantiky. Celkem se dá říci, že Marty byl na cestě za ideou obecné logické gramatiky, ale že příliš úzký filosofický základ jeho doktriny – Brentanova psychologie se svou rigidní klasifikací psychických fenomenů a nauka o intencionalitě jako ideelním zpodobnění či konformitě (ideelle Verähnlichung) – nedovolil, aby se jeho úmysl plně rozvinul nejen v kritiku současných názorů – nad Wundty a Steinthaly vyniká Marty v každém ohledu – ale ve vlastní systém.",0
292,300,"Recenze na: C. Serrus, Le parallélisme logico grammatical",1934,"Ch. Serrus: Le parallélisme logico-grammatical. Paris, Alcan 1933, S. XVI. + 514, 70 Frs. Kniha chce podat širokou kritiku myšlenky „obecné logické gramatiky“, kterou autor pokládá za filosoficky zhoubnou. Jejím zdrojem je názor o paralelismu mezi gramatikou a logikou, který způsobil již mnoho zmatku v jedné i druhé. V podstatě spočívá tato konfuse na míšení empirického a logického, tedy na nedostatečné teorii myšlení i řeči. Názor o obecné gramatice vznikl podle autora tím, že tradiční (aristotelovská) logika je a priori orientována na základech, které jsou vypůjčeny ze spontánní metafysiky jazyka. Je to metafysika substancialismu, metafysika věci-názvu. Metafysika substancialismu vedla k atributivní teorii soudu, z kopule „jest“ učinila nutný element každého soudu-věty a tím dospěla k nejobecnějšímu schematu predikace, které je v základě jak logiky, tak vší gramatiky. Subjekt, kopula, predikát jsou momenty tradiční teorie čisté logické gramatiky. K tomu přistupuje později teorie větných předmětů, analytická konstrukce věty a souvětí. V teorii všeobecné gramatiky tedy utajeně přežívá aristotelská metafysika, i když moderní myšlení ji v obsahové vědě dávno opustilo, a zdržuje proniknutí k poznání konkretních struktur jazyka. To je patrno zejména u Encyklopedistů, tak osvobozených od předsudků po stránce vědecké, ale tonoucích v abstraktech obecné gramatiky. To je patrno ještě na názorech Schleicherových, který období shody logiky a řeči překládá do prehistorie a ve vlastním jazykovém vývoji sleduje vlastně jazykový úpadek. Moderní linguistika nepřijímá obecnou gramatiku jako fakt, nýbrž jako problém, a nepojímá ji jako fenomen logický, pocházející z identity rozumu, nýbrž jako fenomen psychologický, souvisící s potřebami výrazu a nutností stvořiti určitou techniku vyjadřovací zároveň pružnou a ekonomickou. Taková je teorie Meilletova, jejímž základem je rozdíl věty nominální a věty verbální. Tyto dvojí věty nevyjadřují nutně subjekt ani nemají nutně kopulu. Gramatické kategorie se objevují teprve s objevením závislosti a shody, těchto dvou význačných prostředků výrazu větné jednoty. Nomen má původně hodnotu substanciální, verbum souvisí s animistickou tendencí; nemají tedy jako kategorie hodnoty objektivní. V těchto kritických partiích je vlastní cena knihy. Ale autor jde dále a tvrdí, že falešná gramatika falšuje logiku, kterou nutno zvláště v teorii soudu podrobiti revisi. Tato spočívá 1. v uznání, že každý soud klade jsoucnost relace, 2. v identifikaci soudu s predikací. Subjekt soudobý je nadobro vyloučen z logiky. Výsledkem je nová, nesubstanciální logika, reforma myšlení o myšlení. Takováto teorie pak brání zasazovat jakékoli isolované významy pod vlastním souzením, v němž se teprve tyto tvoří. Významová intence se nevyplňuje kategoriálním názorem, nýbrž verifikuje se v postupu vědy jako hypotesa. Tím v podstatě se domnívá Serrus, že odbyl Husserlův pokus, čistou logickou gramatiku odlišit jako logickou nauku od všeobecné gramatiky starší. Není ovšem pochyby o tom, že sama Husserlova theorie, zvláště ve svých aplikacích ve Formální a transcendentální logice (1929, v. přílohu I) není vždy čistá od empirických příměsků a zůstává v provedení často za ideou. Ale argumentace Serrusova je přece v podstatě primitivní a nedává si mnoho práce ani s problémem eidetického názoru u Husserla, ani s problémem Husserlovy čisté logiky. Je sice pravda, že společné rysy jazykových konkretních struktur nedají se převáděti a priori na původ logický. Všeobecná gramatika není všeobecnou logickou gramatikou. Konkretní gramatické kategorie však nejsou kategorie čisté logické gramatiky. Zůstávají pro logickou strukturu jazyka tyto problémy: 1. jaké podmínky musí býti splněny, aby systém symbolů mohl fungovati jako skutečný jazyk; t. j. co znamená jazyk jako fakt, proč určité takové systémy můžeme nazvati jazykem a jiné nikoli; 2. jaké specielní podmínky umožňují větu jako jednotu smyslu (tedy nikoli jako gramatický útvar). Chápeme-li soud (větu) jako syntetickou významovou jednotu, vyhneme se jednoduše těm úskalím logického substancialismu, kterých se obává Serrus, aniž upadneme do relacionalismu, který není s to zmoci zvláště ty problémy, které se týkají přirozeného názoru na život a svět. Serrusova kniha trpí po vnější stránce nepřehlednosti, nedostatkem indexu při velkém rozsahu a určitým duchaplným, ale v podstatě zatemňujícím způsobem psaní, který se ve Francii poslední dobou neblaze šíří. – V partiích, týkajících se teorie soudu, užívá Serrus vydatně nejen hojně citovaného Brunschvicga, nýbrž zvláště Couturatových poznámek k Leibnizově logice, kde (str. 435 a násl.) podána velmi obšírná kritika subsumpční teorie soudu, oné klasické teorie o formě A cop B. Byl to Couturat, který první postavil výslovně logiku relací proti aristotelovské tradici, kdo jasným způsobem ukázal nepřevodnost logiky relací na logiku subsumpce, ovšem po různých předchůdcích, zvl. Lachelierovi. Bylo by přece, když už Couturata tak vydatně užito, na místě uvést, co mu autor dluží; Couturat je neprávem opomíjený filosof, z něhož francouzská filosofická myšlenka dodnes žije. – Myšlenka, kterou Serrus zastává, že totiž gramatika nemá logický význam, nýbrž je technikou vyjadřovací, je ostatně rovněž myšlenka tradiční; vyskýtá se již u středověkých gramatiků, diskutuje ji na př. Abélard ve své Dialektice p. 216. Je to myšlenka správná, ale proti pojmu obecné logické gramatiky nic nedokazuje.",0
293,301,"Recenze na: La phénoménologie, Journées d’études de la société thomiste",1934,"La Phénoménologie. In: Journées ďétudes de la société thomiste. Juvisy (Seine-et-Oise) 12 septembre 1932. Nejstarší francouzský článek o Husserlovi je z péra thomisty L. Noëla (Les frontieres de la logique, Revue néoscolastique de philosophie, XVII, 1910). Od té doby zájem o Husserla pronikl i do jiných filosofických milieux francouzských, aniž u thomistů utuchl; dokladem budiž tato knížka diskusí thomistické společnosti (založené Mandonnetem). Jsou tu reprodukovány dvě přednášky a dvě diskuse. První přednáška od salcpurského benediktina Daniela Feulinga o pojmu fenomenologie, druhá od známého lovaňského profesora R. Kremera o poměru fenomenologie a thomismu. Feulingův referát je informovaný, ač stručný výklad o Husserlovi a Heideggerovi. Autor se dotazoval osobně u Husserla, dr. Finka a Heideggera. Problémy, o nichž se zmiňuje, šly ostatně tak dalece nad obzor většiny ostatních účastníků, že k diskusi o důležitých bodech přednášky vlastně nedošlo. Zvláště bych vyvedl jeho výklad redukce, odlišení „thematické“ redukce od „transcendentální“, zmínku o postupnosti konstituce, přesné odlišení fenomenologické redukce od eidetické, výklad o trojím já fenomenologické redukce. Z výkladu o Heideggrovi poutá výklad jeho poměru k Husserlově redukci, který není absolutně zamítavý, jak se druhdy tvrdí, a výklad Heideggerova (ostatně původně Aristotelova) slova „Gott philosophiert nicht“. V diskusi se uplatnila zvláště Edith Steinová výkladem o kontinuitě starší a novější fáze Husserlovy filosofie (patrno, že novější fáze je jí už méně známa); jinak jsou poznámky ostatních řečníků prosety řadou neporozumění a nedorozumění, takže jich k výkladu Husserla nelze s prospěchem užít. Slabá je přednáška Kremerova, která nepodává nic nového, fenomenologii stále kritisuje sub specie nesprávně chápané intuice esencí a před problémem redukce stojí bezvadně. V debatě zaujmou slova Alexandra Koyre, rovněž kdysi žáka Husserlova, asi téhož smyslu jako slova Steinové, trpí však filosofickou nejasností v otázce idealismu Husserlova.",0
294,302,"Recenze na: E. Fink, Erinnerung und Bild, I., Jahrbuch für Philosophie und phänomenologische Forschung 11",1934,"Eugen Fink: Erinnerung und Bild I, in: Jahrbuch für Philosophie u. phänomenologische Forschung XI, 239–309. Halle 1930. Práce žáka Husserlova, který se zapracovává do filosofie Husserlovy právě po těch stránkách, které většinou zůstávají nepovšimnuty, totiž do problematiky fenomenologické redukce. I mezi samými Husserlovými žáky je porozumění redukci výjimkou. Práce zajímá tedy nejen svým thematem samým, nýbrž zároveň po stránce metodické, jeť zde exemplárně zpřítomněno, co patří k fenomenologické studii vůbec. Fink zdůrazňuje, že vlastní fenomenologický výzkum znamená ne snad podání eidetických poznatků o prožitcích, nýbrž konstitutivně-genetické zkoumání těchto požitků samotných. Při té příležitosti podává rozbor fenomenologické redukce, kterou osvětluje jako překonání kosmologické a aprioristické problematiky ve filosofii, jak ji obnovuje Heidegger, a rýsuje některé obtíže a problémy redukce. Důležité jsou these, k nimž touto analysou dospívá: 1. každý fenomenologický rozbor je podstatně předběžný; 2. je podstatou analysí časovou, analysí času; 3. má podstatně zapotřebí vodítka. Fink podal v 1. části své práce pouze intencionální rozbor zpřítomňování a obrazového vědomí jakožto vodítko pro konstitutivní zkoumání dosud neuveřejněného 2. dílu, chystaného pro další díl fenomenologické ročenky. Tato intencionální analysa je velmi jemná a má překvapující výsledky. Finkovi se zdařilo přesvědčivě ukázati, že vzpomínka je zjev, který patří pod kategorii zpřítomňování, ale nemá nic společného s vědomím obrazovým. Vzpomínka je zjev, který vystupuje v souvislosti našeho disponování časovými horizonty, což o vědomí obrazovém neplatí. Chápati vzpomínku jako obraz, jako činí starší psychologie s oblibou, znamená křiviti vlastní stav věcí, ignorovati fenomen. Ovšem hluboký původ filosofické ekvivokace o smyslu vzpomínky a obrazu tkví ve věcech samých; patří k „přirozeným“ ekvivokacím, k nimž inklinuje naše přirozené sebepochopení. Finkův fenomenologický referát je tak posléze příspěvkem k problémům zdaje ve zjevech samých, něčeho podobného Kantovu zdaji transcendentálnímu.",0
295,303,"Recenze na: E. Fink, Die phänomenologische Philosophie E. Husserls in der gegenwärtigen Kritik",1934,"E. Fink: Die phänomenologische Philosophie E. Husserls in der gegenwärtigen Kritik. Sonderabdruck d. Kantstudien, Bd. XXXVIII, H. 3/4. Husserlovi bylo s mnoha stran vytýkáno, že nereaguje na námitky a kritiky, odbývaje je jakožto „nepochopení“. Ve skutečnosti je Husserlovo jednání vedeno týmiž motivy, které Descarta (v. Discours VI.) měly k tomu, aby neztrácel času polemikami a zbytečnými výklady, když se po intensivní sebekritice cítil na správné cestě. Nyní přejímá žák Husserlův, jím plně autorisovaný, úlohu, vyrovnati se se současnou polemikou, pokud stojí na vědecké úrovni. V tomto článku jsou vyvraceny námitky žáků Rickertových Zochera (Husserls Phänomenologie u. Schuppes Logik, 1932) a Kreise (Phänomenologie u. Kritizismus, 1930), ale mnohde polemika Finkova vybíhá před tento bezprostřední cíl a míní zřejmě Heideggera. Kriticismus přijímá z Husserla pouze kritiku psychologismu, jeho filosofii vlastní vytýká intuitivismus a ontologismus. Husserl nemůže postaviti kritický problém ve smyslu Rickertově, poněvadž zůstává svým intuitivismem tkvěti v zkušenostním dogmatismu. Fenomenologická devisa „k věcem samým!“ znamená nepochopení smyslu filosofie, která od věcí přechází k jejich nereální formě. Od těchto počátků (filosofie Log. zkoumání) viděna pak i ostatní filosofie Husserlova, podaná v Ideích. Je to pokus o kritickou filosofii podmínek možnosti našeho poznání, která ztroskotává na dogmatismu „Wesensschau“ a idei regionálních ontologií. Fink vyvrací kritiku jakožto eristickou popřením intence, podkládané Husserlově filosofii žáky Rickertovými. Problém Husserlův není kritika a teorie poznání ve smyslu kriticismu. Husserlovu filosofii lze pochopiti pouze na stanovisku redukce fenomenologické. Odtud je práce Finkova exposicí dosahu redukce. Husserl nezamýšlí fenomenologii jako apriorní nauku o poznání, nechce vykládati svět jeho apriorní formou. Filosofie, která má tento problém, není ještě ve smyslu fenomenologie transcendentální, nýbrž mundánní, světskou. Thema fenomenologie není svět jako apriorní horizont pochopení, podstatný pro naše bytí (tím se Fink obrací zároveň proti Heideggerovi), nýbrž sám původ světa. Fenomenologie může tento problém atakovat, poněvadž redukcí se dostává do situace, kde svět přestává pro filosofa být platným horizontem a kde filosof, filosofující o světě, jakožto fenomenologický pozorovatel již není ve světě. Fink jde zde ve svém výkladu redukce mnohem dále, než v Erinnerung u. Bild. Metafysika redukce je zde sledována sub specie naprosté mundánní nezdůvodnitelnosti redukce. Není (podle Finka) dostatečného důvodu lidského, který by vedl k redukci. Tak je redukce podle Finka pokračující akt sebepochopení absolutna, motiv, který ovšem připomíná Hegela, a Hegel tane na mysli i při jiných výkladech Finkových (konstitutivní interpretace má charakter kreace, nikoli receptivity atd.). Husserl zvláštní předmluvou zdůrazňuje, že není věty, které by u Finka nepodepsal. Leč jest určitá dvojakost ve výrocích Finkových, která by musila býti kriticky probrána, aby vztahy mezi Heglem a Husserlem byly postaveny do ostrého světla. Sebepoznání absolutna může, ale nemusí zároveň býti absolutní poznání. Zdali se Finkovi podařilo být všude věren intencím svého mistra, zdůraznivšího různými výroky nutnou relativitu všeho noetického úsilí?",0
296,304,Recenze na: E. Rothacker Geschichtsphilosophie,1934,"Erich Rothacker: Geschichtphilosophie. München-Berlin. 1934 (Olden-bourg-Verlag), 156 S., GM 6.50. In: Handbuch der Philosophie, hsgg. v. Bäumler u. Schröter. Kniha typická pro dnešní způsob psaní filosofických knih, zvláště v Německu. Velmi bohatá, často až málo vybíravá erudice, bohatství nápadů mnohdy oslňujících, mnohdy krátkodechých, sklon k stavění starších názorů na hlavu, –mnoho smyslu pro problémy, filosofování jemným instinktem pro souvislosti a otázky; naproti tomu též jistá ukvapenost, překotnost v kladení problému i řešení, interesantnost kladená nad metafysickou důkladnost, zkrátka nedostatek času, Rothacker je z nejnadanějších hlav národního socialismu. Filosofická složka strany má prozatím ovšem minimální vliv. Pro nás nicméně důležité vědět, co si nejvýznačnější intelektuálové strany představují pod filosofií dějin. Po této stránce kniha Rothackerova zasluhuje důkladného studia, poněvadž je s to rozptýlit mnohé falešné představy, které koluji o filosofii národního socialismu jako bezpodmínečném naturalismu a biologismu, jako dějinném fatalismu, odevzdání se v moc osudu, temném iracionalismu apod. Rothacker podává nejen vlastní názory, ale též interpretace autorů, s nimiž obvyklý výklad provádí lehkou schematisaci, vedoucí k právě citovaným výsledkům, zvi. Clausse, Spenglera aj. U každého z těchto autorů dovede R. ukázat styčné body (a to podstatné) s čistě historickým způsobem nazírání, který je jemu samému vlastní. Rothacker nejprve kritisuje klasickou filosofií dějin, které veskrze vytýká jednostrannost; klasické teorie isolují zpravidla jeden z prvků o sobě složitého dějinného procesu a zabsolutňují jej; tak tomu je zejména s ideovým prvkem dějin v německém idealismu, s momentem tradice v křesťanské filosofii dějin od Augustina po Bossueta, s momentem dynamickým v systémech biologismu, materialismu a j. Naproti tomu se Rot-hacker nechce spokojiti tím, že uvede všechny tyto momenty v patřičnou rovnováhu. Vidí, že problém se dá řešiti jen zjištěním ontologické osnovy dějin. Nositelem dějin nejsou jednotlivci, nýbrž sociální celky, které R. nazývá národy a které nepojímá ryze biologicky, nýbrž především historicky. Tyto skupiny jsou charakterisovány určitě definovanými způsoby chování k světu, k okolí, a tyto charakteristické rysy chování jsou veřejně schvalovány, mají společenskou sankci a prostupuje je jednotný styl. Chováni samo nutno viděti jako odpověď na situaci, která jednak má úspěch, jednak odpovídá základnímu pathetickému postoji, který charakterisuje lidi onoho společenství. Rozvinutím a přepracováním takových postojů vznikají kulturní díla a s nimi kulturní formy, schopné tradice, vzniká kulturní styl. Kulturní tvorba stojí v napětí mezi tradicí a individuální svobodou, jež sice tvoří nové, ale zároveň je naplněním tradovaného. Tradice dodává historickému procesu substanciality (pojem Heglův, cf. Phil. der Weltgeschichte, ed. Lasson I, 35-36); osobní odpovědnost je však vlastní movens, vlastní dramatický moment dějin. Tedy teorie objektivního ducha, která se hodně liší od běžné interpretace, kterou německé společenské filosofii dávají n. př. naši kritikové, někde právem, jinde – jde-li na př. o Fichta, Hegla, ba i o publicisty rázu Möllera v. d. Bruch; – jistě neprávem; je to druh laciné polemiky, teoreticky celkem bezmocný. „Es muss mit grosser Entschiedenheit festgehalten werden, dass alle Handlungen und Entscheidungen bei Persönlichkeiten (auch anonymen!) liegen, u. dass von einer Selbstbewegung des „objektiven Geistes” als solchen, ohne dass pulsierende Entscheidungen von Individuen dessen Richtkräfte aufnehmen, nie und immer die Rede sein kann” (S. 140). Pojmy situace, postoje, stylu, tradice, substance, rozhodnutí jsou podle Rothackera původni pojmy historické, zachycující totiž pojmovou krajinu historického bytí a nepřevoditelné na pojmovou krajinu jinou. Důkaz, který Rothacker se snaží o tom podat, neobsahuje přesných důvodů, proč tyto pojmy nelze pokládat za individuálně nebo sociálně psychologické; spočívá v poukazu k tomu, že chápajíce lidské jednání neuvažujeme kausálně ve smyslu přírodovědeckém. Rothacker ovšem následuje zde existenciálni analysy Heideggrovy, které mu dovoluji přenésti se přes metafysické partie jeho problémů. V souhlase s tímto myslitelem zdůrazňuje Rothacker poslední emocionálně-voluntativní založení kulturních činů a stylů. Dějinný život je boj o životní styl, který se objektivně jeví jako boj o určitý svět, takže tento svět je věc, která se děje ve stálém rozhodováni význačných lidí i anonymů; tvorba a udržování takového světa pak posléze stoji na emocionálním postoji, všecko objektivní v naší životní orientaci je založeno životně. To podle Rothackera neznamená opuštění všech objektivních měřítek, poněvadž rozmanitost světových perspektiv, založených životně či emociálně, si nemůže ex definitione odporovat o nic víc, než žabí a ptačí perspektiva (trochu příliš snadné řešeni problému historismu); znamená to jen přechod od intelektualismu k celému člověku, ale ovšem nikoli přemrštěný odpor k intelektu za každou cenu. „Das Bewusstsein wird nur substanzlosen Menschen zum Verhängnis.” V celku i v detailech lze Rothackerovu pojetí dějin adresovati vážné námitky. Dějiny jsou pro R. tvorbou z vržené svobody. Tento pojem ponechal R. ve formální neurčitosti. Oč posléze jde svobodě a čím může jakožto svoboda být? Jde o bytí na světě; ale je tato Vlastini, vnitřní možnost bytí na světě posléze určena pudově, jak se k tomu klonil, obávám se, v posledním své období Scheler; nebo existuje pro člověka možnost vymknout se vrženosti; nebo je dějinnost poslední perspektivou pro člověka? Rothacker se přiklání zřejmě k poslední thesi, ale druhé možnosti neodmítá a tak chybí jeho filosofii dějin důležitá metafysické kapitola. – Další námitka by se týkala celkově optimistického charakteru této filosofie dějin. Rot-hacker nevypracovává ty struktury lidské dějinnosti, které jsou faktory úpadku, a koncentruje se na stoupavý moment tvorby, formování, objektivisaci života. Tradice, kolektivita je mu pouze nositelem substanciality, nikoli zároveň možného zakryti vlastního smyslu dějinného života. Tak Rothackerovi chybí v jeho nárysu ontológie dějin momenty nebezpečí v dějinách. Tento odpor proti životni seriosnost! Heideggrově je vědomý, svědčí o tom určité odmítavé poznámky. – Podstatné je dále, je-li v každém historickém dění národ nutným společenským nositelem. Je-li podstatný moment dějinnosti poměr situace a individuálního rozhodnutí, lze si dobře představiti situace, v nichž národní podmíněnost nehraje určující roli, kde nositelem tradiční substance je jiné společenství, na př. církev.",0
297,305,"Recenze na: H. Gomperz, Die Wissenschaft und die Tat",1934,"Erich Rothacker: Geschichtphilosophie. München-Berlin. 1934 (Olden-bourg-Verlag), 156 S., GM 6.50. In: Handbuch der Philosophie, hsgg. v. Bäumler u. Schröter. Kniha typická pro dnešní způsob psaní filosofických knih, zvláště v Německu. Velmi bohatá, často až málo vybíravá erudice, bohatství nápadů mnohdy oslňujících, mnohdy krátkodechých, sklon k stavění starších názorů na hlavu, –mnoho smyslu pro problémy, filosofování jemným instinktem pro souvislosti a otázky; naproti tomu též jistá ukvapenost, překotnost v kladení problému i řešení, interesantnost kladená nad metafysickou důkladnost, zkrátka nedostatek času, Rothacker je z nejnadanějších hlav národního socialismu. Filosofická složka strany má prozatím ovšem minimální vliv. Pro nás nicméně důležité vědět, co si nejvýznačnější intelektuálové strany představují pod filosofií dějin. Po této stránce kniha Rothackerova zasluhuje důkladného studia, poněvadž je s to rozptýlit mnohé falešné představy, které koluji o filosofii národního socialismu jako bezpodmínečném naturalismu a biologismu, jako dějinném fatalismu, odevzdání se v moc osudu, temném iracionalismu apod. Rothacker podává nejen vlastní názory, ale též interpretace autorů, s nimiž obvyklý výklad provádí lehkou schematisaci, vedoucí k právě citovaným výsledkům, zvi. Clausse, Spenglera aj. U každého z těchto autorů dovede R. ukázat styčné body (a to podstatné) s čistě historickým způsobem nazírání, který je jemu samému vlastní. Rothacker nejprve kritisuje klasickou filosofií dějin, které veskrze vytýká jednostrannost; klasické teorie isolují zpravidla jeden z prvků o sobě složitého dějinného procesu a zabsolutňují jej; tak tomu je zejména s ideovým prvkem dějin v německém idealismu, s momentem tradice v křesťanské filosofii dějin od Augustina po Bossueta, s momentem dynamickým v systémech biologismu, materialismu a j. Naproti tomu se Rot-hacker nechce spokojiti tím, že uvede všechny tyto momenty v patřičnou rovnováhu. Vidí, že problém se dá řešiti jen zjištěním ontologické osnovy dějin. Nositelem dějin nejsou jednotlivci, nýbrž sociální celky, které R. nazývá národy a které nepojímá ryze biologicky, nýbrž především historicky. Tyto skupiny jsou charakterisovány určitě definovanými způsoby chování k světu, k okolí, a tyto charakteristické rysy chování jsou veřejně schvalovány, mají společenskou sankci a prostupuje je jednotný styl. Chováni samo nutno viděti jako odpověď na situaci, která jednak má úspěch, jednak odpovídá základnímu pathetickému postoji, který charakterisuje lidi onoho společenství. Rozvinutím a přepracováním takových postojů vznikají kulturní díla a s nimi kulturní formy, schopné tradice, vzniká kulturní styl. Kulturní tvorba stojí v napětí mezi tradicí a individuální svobodou, jež sice tvoří nové, ale zároveň je naplněním tradovaného. Tradice dodává historickému procesu substanciality (pojem Heglův, cf. Phil. der Weltgeschichte, ed. Lasson I, 35-36); osobní odpovědnost je však vlastní movens, vlastní dramatický moment dějin. Tedy teorie objektivního ducha, která se hodně liší od běžné interpretace, kterou německé společenské filosofii dávají n. př. naši kritikové, někde právem, jinde – jde-li na př. o Fichta, Hegla, ba i o publicisty rázu Möllera v. d. Bruch; – jistě neprávem; je to druh laciné polemiky, teoreticky celkem bezmocný. „Es muss mit grosser Entschiedenheit festgehalten werden, dass alle Handlungen und Entscheidungen bei Persönlichkeiten (auch anonymen!) liegen, u. dass von einer Selbstbewegung des „objektiven Geistes” als solchen, ohne dass pulsierende Entscheidungen von Individuen dessen Richtkräfte aufnehmen, nie und immer die Rede sein kann” (S. 140). Pojmy situace, postoje, stylu, tradice, substance, rozhodnutí jsou podle Rothackera původni pojmy historické, zachycující totiž pojmovou krajinu historického bytí a nepřevoditelné na pojmovou krajinu jinou. Důkaz, který Rothacker se snaží o tom podat, neobsahuje přesných důvodů, proč tyto pojmy nelze pokládat za individuálně nebo sociálně psychologické; spočívá v poukazu k tomu, že chápajíce lidské jednání neuvažujeme kausálně ve smyslu přírodovědeckém. Rothacker ovšem následuje zde existenciálni analysy Heideggrovy, které mu dovoluji přenésti se přes metafysické partie jeho problémů. V souhlase s tímto myslitelem zdůrazňuje Rothacker poslední emocionálně-voluntativní založení kulturních činů a stylů. Dějinný život je boj o životní styl, který se objektivně jeví jako boj o určitý svět, takže tento svět je věc, která se děje ve stálém rozhodováni význačných lidí i anonymů; tvorba a udržování takového světa pak posléze stoji na emocionálním postoji, všecko objektivní v naší životní orientaci je založeno životně. To podle Rothackera neznamená opuštění všech objektivních měřítek, poněvadž rozmanitost světových perspektiv, založených životně či emociálně, si nemůže ex definitione odporovat o nic víc, než žabí a ptačí perspektiva (trochu příliš snadné řešeni problému historismu); znamená to jen přechod od intelektualismu k celému člověku, ale ovšem nikoli přemrštěný odpor k intelektu za každou cenu. „Das Bewusstsein wird nur substanzlosen Menschen zum Verhängnis.” V celku i v detailech lze Rothackerovu pojetí dějin adresovati vážné námitky. Dějiny jsou pro R. tvorbou z vržené svobody. Tento pojem ponechal R. ve formální neurčitosti. Oč posléze jde svobodě a čím může jakožto svoboda být? Jde o bytí na světě; ale je tato Vlastini, vnitřní možnost bytí na světě posléze určena pudově, jak se k tomu klonil, obávám se, v posledním své období Scheler; nebo existuje pro člověka možnost vymknout se vrženosti; nebo je dějinnost poslední perspektivou pro člověka? Rothacker se přiklání zřejmě k poslední thesi, ale druhé možnosti neodmítá a tak chybí jeho filosofii dějin důležitá metafysické kapitola. – Další námitka by se týkala celkově optimistického charakteru této filosofie dějin. Rot-hacker nevypracovává ty struktury lidské dějinnosti, které jsou faktory úpadku, a koncentruje se na stoupavý moment tvorby, formování, objektivisaci života. Tradice, kolektivita je mu pouze nositelem substanciality, nikoli zároveň možného zakryti vlastního smyslu dějinného života. Tak Rothackerovi chybí v jeho nárysu ontológie dějin momenty nebezpečí v dějinách. Tento odpor proti životni seriosnost! Heideggrově je vědomý, svědčí o tom určité odmítavé poznámky. – Podstatné je dále, je-li v každém historickém dění národ nutným společenským nositelem. Je-li podstatný moment dějinnosti poměr situace a individuálního rozhodnutí, lze si dobře představiti situace, v nichž národní podmíněnost nehraje určující roli, kde nositelem tradiční substance je jiné společenství, na př. církev.",0
298,306,Několik poznámek o pojmu světových dějin,1935,"Několik poznámek o pojmu ""světových dějin"" (1935) 1. Při jiné příležitosti hleděl autor těchto řádek ukázat, že ryzí intelektualismus v teorii dějin je neproveditelný, lépe řečeno, že vede k falešnému, úpadkovému chápání dějin. Nejlépe si to uvědomíme, budeme-li hledět provést do důsledků fikci ryzího intelektu nazírajícího dějiny. Ideálem takového ryzího intelektu je ""objektivita"". Tato ""objektivita"" má významný předpoklad: ostrou hranici mezi ""subjektem"" a ""objektem"". Pouze za tohoto předpokladu může ""objekt"" být dokonale zachycen, popsán, rozebrán. Nebýt této přísné distinkce, musel by ""subjekt"" poznávaje ""objekt"" zároveň poznávat sama sebe, což je ""nemožné z téhož důvodu, pro který se nemohu zároveň procházet po ulici a dívat se na sebe z okna""; tím by proces poznávání byl zaveden na dráhu nekonečného sebezachycování, jíž chybí žádoucí dokonalá zachytitelnost.1 Jinými slovy: ryzí inteligence poznává v ryzím sebezapomnění, ba přímo přetíná svazky, které by ji mohly poutat k objektu, takže se objekt jeví naprosto samostatným a nezávislým. Potom teprve nastupuje proces uchopení podstatných momentů a struktur oboru, k němuž se obrací, a pokus vyčerpání celého oboru cestou dedukce nebo aspoň systematického popisu. Důsledkem toho při pohledu na dějiny bylo by redukování jich na to, co se dá objektivovat, co je možno z dějin takřka nazírat zrakem vzpomínky. ""Objekt"" může být nevyčerpatelný, tedy nekonečný, ale musí být ve svém jsoucnu hotový. Každý fyzický objekt např. je de facto nevyčerpatelný ve svých možnostech; ale všecky jeho momenty jsou zároveň a stejně skutečné. Své možnosti má takový předmět ve formě sil. Co se s ním odehrává, je pravidelný, těmito silami spoluurčený děj. Aplikováno na dějiny podává toto hledisko zvláštní jejich obraz: historie je lidská minulost pojatá jako řada dějů, které se odehrávají s lidskými objekty. Dějepis je pak jednoduchý popis těchto dějů a filosofie dějin výklad v tomto popise zachycených dějů ze zákonného působení velkých sil, jež dirigují to, co se stává s objekty. Dostali bychom krátce onen známý pohled na dějiny, jak jej praktikuje naivní historický pozitivismus; všechny ""děje"" se prostírají principiálně v téže rovině, dějiny tvoří soubor souvislých kauzálních řad, které je potřebí pouze mentálně rekonstruovat, aby cíle, historického poznání, bylo dosaženo. Bylo konstatováno (Rickertem), že tento rozšířený názor o dějinách není ani konkrétně praktikován historickou vědou, ani v ní proveditelný. Chybí mu již princip výběru toho, co z lidské minulosti se hodí k tomu, aby bylo látkou dějin. Ale při dnešním našem uvažování o dějinách je to přec jen názor, který takřka leží na dosah ruky a do něhož bezprostředně upadáme, když o nich počínáme přemýšlet; zároveň názor, z něhož se těžko vyprošťujeme. Jedním z hlavních důvodů, proč nám je tak přirozený, je nehistorické pochopení člověka, které je domovem v celé západní filosofii s několika výjimkami až do moderní doby. V antickém a později analogicky ve středověkém nazírání je člověk pojat jako určitý kosmický stupeň, článek věčného pořádku idejí, kterým je kosmos. V moderní době se situace obrací; byl-li dříve pojem φύσις, příroda, podřaděn pojmu κόσμος, pořádek celku, je nyní veškeren řád dependencí přírody, jejích pravidel a sil. Ale statický, nehistorický pohled na člověka se nemění, pouze z kosmického se stává naturalistickým. Moderní antropologie, vyznačená jmény Descartes, Hobbes, Spinoza, Locke, je charakterizována procesem naturalizace tradičního pojetí člověka. Výsledkem tohoto procesu je moderní psychologie, nauka o objektivně přírodním fundování lidského prožívání, která toto prožívání samo chápe posléze jako věcný, objektivní děj. Populární, nejvíce nasnadě ležící myšlení dneška myslí člověka jako součást přírody. Dějiny jakožto proces, který se odehrává na člověku, se tak stávají procesem přírodním. Naturalistická antropologie octla se v krizi, když se ukázaly její důsledky v lidském životě. Valná část úpadkových zjevů našeho moderního života s ní souvisí. Takovými zjevy jsou skeptický relativismus, indiferentismus ryzího intelektualismu, nezávazný estetismus aj. Vzniká a šíří se fenomén sebeodcizení, ujařmení spontánního lidství pod cizí normou. Dílčím zjevem je zde pocit ""nevolnosti v kultuře"", který promlouvá z evropské civilizace od sentimentalismu 18. století dodnes. Nepomáhají tu žádné, sebesubtilnější variace pojetí přírody, kterými novější doba hledí vystřídat ryze mechanistický pojem, kterým byla moderní ""příroda"" ve svých počátcích: zavádění pojmů celku, útvaru, struktury, ""teleologických"" faktorů aspoň do určitých jejích okrsků. To vše proto, že při všech reformách formy jsoucího zůstává se stát při témže základním typu jsoucna, zůstává se stát v téže ontologické sféře. Jedním z důsledků tohoto pojetí je, jak řečeno, nepochopení dějin, které lze tedy rovněž přičíst k důvodům protismyslnosti naturalistické antropologie. V těchto řádkách chtěli bychom se pokusit o obrácení pozice: hledíce proniknout v originální formě k tomu, co dějiny činí dějinami, budeme hledět odtud odvodit důsledky pro filosofickou antropologii a pro poznávací ideál, který by se dal postavit naproti shora skicovanému ideálu ryzího intelektualismu. 2. Přijmeme-li fikci ryzího intelektu, konstatujeme především, že zabírá svůj materiál příliš zeširoka, nepodstatné mísíc s podstatným a obojí nivelizujíc (obměna námitky Rickertovy). Důležitější je však ještě, co všecko takovému pohledu uniká. Není to pouhé pojítko a vodítko, nýbrž sama tvořivá energie dějin. Co rozumíme touto tvořivou energií? Vyjdeme k tomu nejlépe z aproximace, že je tím, co působí, že v dějinném procesu individuální úsilí na sebe navazují. Spoluurčenost lidské aktivity minulostí je základní rys dějinnosti, ovšem spoluurčenost uvědomená. Dějinnost není tam, kde je naprosté novotvoření, je však všude, kde se vyskytuje navazování, takřka přelévání jedné vůle do druhé, byť po cestách sebenejasnějších a složitějších. Historicita může být anonymní, nemůže však být nevědomá. Je tedy dějinnost v tom, že pociťujíce společenství zájmu s něčím, co bylo, spolutvoříme na díle, které má význam hloub než individuální. Historická osobnost i tenkrát, když jedná z individuálních pohnutek, pociťuje se jako exponent hlubšího úsilí.2 Proces dějin je přenášení tvořivého impulsu. Toto přenášení je vědomé, volní úsilí: to je důvod, proč právě člověk spontánně dějinám rozumí. Svět dějin je náš praktický svět, svět našich (vědomých) zájmů.3 Chápat dějiny dějinně neznamená pak vykládat si (např. psychologicky, hospodářsky apod.) tyto zájmy, nýbrž pojmout je jako exponenty typických mocí ovládajících člověka, jeho život a svět. Ptáme-li se v dějinách, proč se něco stalo, nemá tato otázka týž smysl jako v přírodní vědě. Neptáme se zde totiž jednoduše po přírodních konstelacích, které vedou k jistým dějům, nýbrž chceme jim porozumět z oněch původních mocí, které ovládají naši existenci a které nám lze rovněž ""prožít"", ""procítit"", ""promyslit"", ""překonávat"". Moci, které ovládají náš život, není možno jednoduše vypočíst nebo z nějakých principů vydedukovat. Povíme později proč. Jsou to všechna základní formantia individuálního i společenského života, která pociťujeme v sobě jako impulsy a v nichž dovedeme spatřovat nejen zaplnění, nýbrž skutečné vyplnění života. V dějinách jde o to, že lidé hledí dát svému životu objektivní smysl aktivní tvorbou. Tento smysl není nic jiného než tvorba a uskutečňování vlastní vůle, tedy žádný mystický pojem. ""Hledání smyslu života"" není nic jiného než úsilí o nalezení a vyjasnění vlastní vůle. Na druhé straně nutno mít na mysli, že nedostatek impulsu, energie, vůle je rovněž mocí ovládající život, a dokonce velmi podstatnou. Protismysl však dostává svou definici od smyslu, protimoc od moci. Za příklady takových původních mocí uveďme touhu vlády, schopnou široké variace, vedoucí k imperialistické expanzi i k zákonitému upevnění občanské společnosti ve státě. Jinou takovou mocí je to, co bývá nazýváno ""duchem"", totiž vědomé vztahování člověka k vlastnímu světu ve formách filosofie (a vědy), umění, životní moudrosti, náboženství. Každá taková moc stojí v polaritě individuálně-společenského napětí, je zároveň věcí individua a společenství, ale v nejrůznějších odstupněních a poměrech. A žádná z těchto mocí není dána před dějinami, takže by byly takřka mimodějinné explikans dějin, nýbrž jsou samy též stále podrobeny dějinnému procesu. Proces dějin je v podstatě procesem tvorby těchto mocí, ovládajících a naplňujících život. Tento paradoxní zjev je možno vyjádřit také tak, že v dějinách se vytvářejí cíle, od nichž vycházejíce, můžeme teprve život (v jeho dějinné formě) pochopit. Mluvíme-li o ""mocích"" ovládajících život, vyjadřujeme se vlastně abstraktivně, a tím bychom mohli zavést v omyl, kompromitovat jaksi historicitu těchto pojmů. Ve skutečnosti jsou tyto moci skutečné pouze v určitých historických útvarech, v určitých filosofiích, v určitých mocenských impulsech a státních útvarech. Ale skrze tuto rozmanitost historických formací se udržuje přec jen něco společného, co nás právě zmocňuje mluvit o jednotné historické moci; nejde zde o všeobecný pojem ve smyslu naturálním, nýbrž právě ve specifickém smyslu historickém, který předpokládá určitou kontinuitu základního impulsu, základní ""tvořivé energie"", jak jsme se vyjádřili na počátku. Tato ""tvořivá energie"", v historickém procesu určitými osobnostmi zavedená do dějin, není prostorově a ani v poslední instanci časově individuovaný fakt. Vezměme si za příklad ""Platónovu filosofii"". Tato filosofie není pouze tím, co na určitém místě a v určitém časovém období myslil Platón, nýbrž je tím vším, co Platón zavedl do duševních dějin: žije v nich dále nezávisle na jeho individuální existenci. Není to také rigidní ideální obsah jako snad obsah nějaké geometrické poučky, nýbrž skutečně žije v historii dále. Tak žijí, dokud se nás dotýkají, mocenské a politické impulsy nezávisle na svých tvůrcích, tak žijí v dějinách myšlenky, styly, umělecké prostředky. Ten, kdo je zavedl do historického života, má právo takřka na objev, nikoli na výhradní possessi. Právě že ""tvořivá energie"" dějin je něco z našeho života přecházejícího do naší vůle, a protože není nikdy dokonale individuována, nemůže být zachycena v pohledu nazírajícím pouze ""fakta"" a ""děje"". To má však ještě jeden, hlubší důvod, souvisící s oním nedostatkem individuace. Ona tvořivá energie je rezervoár možností, je soubor potencialit, které kynou pracujícímu o nich jako odměna jeho úsilí. Tyto možnosti nejsou opět pouhé možnosti logické; o jejich nejvlastnější podstatě nelze přemýšlet jako o daných ideálních faktech, nýbrž jako o něčem, co se vytváří procesem sebeobjektivace života: tudíž ani zde se neopouští půda historie. Ale tato úvaha je věcí abstraktní metafyziky; vraťme se ke konsekvencím, které z řečeného vyplývají pro dějiny. 3. Můžeme nyní provést distinkci, které se de facto při přemýšlení o dějinách hojně používá, ale která nebyla filosoficky zdůvodněna, distinkci mezi dějinami hlubokými, vnitřními a povrchními, vnějšími. Povrchní dějiny jsou tvořeny lidskou minulostí pojatou jako děj ve výše vzpomenutém smyslu (viz odst. 1.), bez zřetele k energii, jíž jsou neseny, a ke konfliktům, k nimž dochází v této sféře energie samé. Vnitřní či hluboké dějiny jsou utvářeny rozvojem a konflikty oněch tvořivých energií, mocí, do jichž služeb člověk vědomě staví svůj život. Této distinkci odpovídá pak distinkce dvojího druhu historiografie či lépe dvojího směru v historiografii: povrchový a hluboký dějepis. Povrchový dějepis je ten, kde děje a jejich nositelé jsou popisováni bez zřetele k zachycení jejich životního významu, tj. bez zřetele k energii, kterou jsou neseny, a ke konfliktům ve sféře energie; hluboký dějepis je sledováním rozvoje a konfliktů ve sféře energie. Například tam, kde Thúkydidés popisuje počátek a průběh peloponéské války, píše povrchní dějepis; tam, kde vykládá její vznik a trvání z athénské moci, slávychtivosti, povzbuzené helénstvím propuklým v úspěchu řeckých válek, a z athénské i spartské životní formy, provádí historii hlubokou. Každá konkrétní historiografie je paralelní prací v této dvojí vrstvě. K povrchní historii patří všecko, co se dá z dějin konstatovat, jako jednoduše lokalizované faktum zjistit. Není to prostě historie v behavioristickém aspektu: patří sem též určitá fakta z charakterologie jednotících osob, co je pro ně dále ryze biograficky významné, určitá fakta z charakterologie angažovaných společenství, nahodilé dispozice a indispozice duševní, vůbec všecko to, co v dějinách spadá na účet náhody; dále všechno, co se dá v dějinách pojmout jako přírodní vis a tergo,4 jako působení přirozeného koloběhu našeho organického života, nevypočitatelná hra přírodních sil, působících neúrody, nemoci, vytlačujících člověka z historického jeviště atd. Naproti tomu historie hluboká se nedá ve svých faktech přímo konstatovat. ""Životní forma"" či ""životní ideál"" národa či jednotlivce se v jeho skutcích projevuje, není v nich však nikde cele a přímo obsažen. ""Životní forma"" je idealizace normálního fungování individuálního a společenského života určitého dějinného celku; patří k ní poměr k přírodě (v mezích normality), druh a úprava zaměstnání, normy společenského soužití, poměr k duchovním silám aj. Je tudíž životní forma jakousi syntézou oněch původních mocí, o nichž mluveno předem; je výsledkem jejich ustavičného proudění a vyvažování. Na druhé straně však ony moci jsou, samy o sobě uvažovány, pouhé abstrakce, které vážíme z onoho v životním proudu vztyčeného celku, který nazýváme ""životní formou"" či světem určitého historického společenství nebo určitého historického individua. Hluboká historie je tedy v eminentním smyslu slova historií světovou, totiž historií lidského světa, oné konstantně přítomné, ale konkrétně nekonečně měnlivé formy, v níž se odbývá veškerý náš jednotlivý život, veškeré naše prodlévání u jednotlivin. Je nyní nutno dále ukázat, že i povrchní dějiny jsou indikovány hlubokými, že jsou na nich závislé, a že je proto povrchový dějepis dependencí hlubokého. I takoví autoři, kteří zaznamenávají ""ryzí děje"" jako kronikáři, tedy autoři blížící se ideální mezi povrchového dějepisu, nepracují při svém zaznamenávání bez vodítka. Toto vodítko je dáno jednak zorným polem historikovým,5 jednak jeho vlastním (historicky vytvořeným) zájmem, životní formou a životním ideálem společenství, k němuž historik patří. Tento zájem jej vede při výběru fakt. Proto, jsme-li nuceni na základě své lepší znalosti pramenů změnit svůj názor o průběhu povrchové historie, zůstává kronikářovo nazírání samo důležitým pramenem pro pochopení historičnosti určité doby, totiž toho způsobu, jak ona doba vlastní události pochopuje. Přitom může mít historik, který nezná dokonale pravidel dějepisné kritiky, ještě stále větší pochopení hluboké historie nežli mravenečně pracující historický pozitivista: to závisí na hloubce jeho vlastního zájmu, tudíž na pochopení oněch vlastních tvořivých energií projevujících se v dějinách; připojí-li se kritičnost a důvtip, pronikající vnější situace, zájmy a úmysly, vzniká velké dějepisné dílo. 4. Ježto historická energie není v dějinách abstraktně - v dvojím již uvedeném smyslu: má vždy formu určitého impulsu a je vždy v souvislosti určité celkové struktury, kterou jsme nazvali ""svět"" -, nedá se v hluboké historii, přesně vzato, žádný moment od ostatních přesně odloučit; proto nám též, studujeme-li izolovaně např. ""dějiny filosofie"", ""dějiny národního hospodářství"", ""dějiny literatury"", dává toto studium tak málo uspokojení, proto jeví se nám znovu potřeba chápat se jiných momentů a odvětví životních, abychom rozšířili svůj zorný úhel. Existují v podstatě jen jedny dějiny: dějiny konkrétního života v plnosti jeho určeností. Jak individuální, tak kolektivní svět je však podroben změnám. Nemění se pouze obsah světa, nýbrž tento svět, tato ""životní forma"", jak jsme věc nazvali jiným termínem, sama. Svět v tomto smyslu je soubor možností, které jsou člověku v daném okamžiku otevřeny, možností, v nichž žije a k nimž se neustále vztahuje při svém jednání. Takto pojat je svět podroben jednak upřesňování a rozšiřování svých struktur, jednak radikálnějším obměnám; může být objevena docela nová možnost. Tak např. vznikem filosofie byla vytvořena zcela nová možnost člověka, možnost nejenom žít u jednotlivostí a chápat jednotlivosti z celku, nýbrž žít u samých podstatných věcí, žít v celku, u celku světa. Tato možnost pro naivního člověka neexistuje v tom smyslu, že naivní člověk o ní neví, nedovede ji uchopit z podstatných důvodů. Tím pak, že byla vytvořena filosofie, změnil se ovšem lidský svět právě tak jako kteroukoli jinou ""duchovní"" činností. Dále mění se náš svět rovněž pasivně, pouhým trváním času; i když se neděje nic původního, význačného, mění se svět, ač se věci zdají být stále tytéž. Také to, že se nic neděje, netvoří, že se nedějí pokusy o novou vůli a nové porozumění životu, které přirozeně aktivně zasáhnou do našeho chápání celku, je dění, žádný statický klid. Svět pak je to, čím se řídí naše pochopení jednotlivin. V důsledku toho nutno si uvědomit, že historické dokumenty, které nám vystupují v souvislosti jiného světa, nežli [je] ten, v němž vznikly, jsou pro nás něčím jiným nežli pro lidi, jimž platily v době svého vzniku. Existuje dvojí anachronismus: anachronismus dat a anachronismus chápání těchto dat.6 Zde je též jeden z hlavních důvodů, proč se v dějepise nevystačí s prostým konstatováním toho, co podávají prameny, a proč je nutna interpretace (ve zvláštním, specifickém smyslu, který bude ještě rozveden): historické faktum, stojíc vždy v souvislosti určitého měnlivého světa, je samo podrobeno změně. Ryze povrchový dějepis ukazuje se tak znovu a jiným způsobem závislým na proměnách dějinné energie: konstatování dějů je samo možné pouze na půdě určitého celkového pochopení, tedy vždy jen v určitém dějinném průřezu, a jiná doba nejen vidí tytéž děje jinak, ale konstatuje též často jiné děje, vyzvedajíc je z dosavadní anonymity (např. na půdě helénistického nazírání je docela normální faktum, že vznik křesťanství není v jeho historiografii nikde doložen; faktum, které ve středověkém názoru nabývá centrální důležitosti). Má-li nám dějepis tedy podat rekonstrukci minulosti, nesmí se dát uvést na nesprávnou cestu sugescí fakt, idolem facti. Poznali jsme již zdroj tohoto idolon facti v naivním intelektualismu a jeho objektivismu: pro tento objektivismus se všechny děje prostírají, řekli jsme, principiálně na téže rovině. Tento názor musí být nahrazen vědomím variability všeobsáhlého horizontu, v němž se odehrává lidský život, a tudíž vědomím principiální nepřevoditelnosti, nesouměřitelnosti dějů v různých historických horizontech. Úlohou dějepisu pak již nemůže být jednoduchá rekonstrukce historických ""fakt"" - rozuměno ve smyslu přesně lokalizovaných dějů. Historiografie musí především získat přístup k historickým faktům, musí si být vědoma, že od konstatování v našem světě musí teprve vést cesta ke konstatování ve světě minulosti. Historický cit a takt není tedy pouhý bystrozrak politika nebo hloubka filosofova, nýbrž obsahuje zároveň něco zcela původního, ono povědomí variability lidského světa, spojené s citem pro dějinný styl, pro to, co v určité době na základě její kategoriální kompozice je možné a nemožné. Historiografie má takřka různé stupně; může být vypsáním událostí uvnitř autorova vlastního světa a může být pokusem rekonstrukce jiného světa. Thúkydidés si obral první úlohu - je vůbec charakteristické pro antickou historiografii, že dějepis chápe vždy jen v tomto prvním smyslu (ne snad proto, že by neměla historického citu a taktu, nýbrž spíše proto, že je si temně vědoma oněch principiálních aporií, které klade ""světová"" historie); druhá úloha se klade až teprve pro nás v našem moderním, universalistickém zaměření, je ryze moderní úlohou. Tam, kde neproniklo vědomí základní variability lidské životní formy, nemůže vzniknout vpravdě ""světová"" historiografie - a vskutku vidíme, že v historických obdobích, která se vyznačují statickým, do sebe uzavřeným rázem, absolutismem svých ideálů a naprostou, nadindividuální závazností norem, není nikde možna, a tudíž nevzniká světová historie v našem smyslu: taková období jsou antika, křesťanství, čínský svět atd. Historikové zvládají tuto úlohu intuitivně, bez výslovné jasnosti o jejím principiálním významu a filosofickém dosahu. Teprve filosofie dějin může zde vést k principiální jasnosti, která je zároveň jasností metafyzickou. Vlastně je úloha universálních dějin v poslední podstatě úlohou filosofickou, a nikoli historicky-empirickou, neboť metodika úvahy o světě vcelku a jeho variabilitě je úvaha filosofická. Filosofie a historiografie zde musí pracovat takřka ruku v ruce. Filosofie to je, která vycházejíc od původní danosti světa pro nás odhaluje v něm struktury schopné variability, a tak možnost rozmanitých historických světů; historie je zde s plností svých fakt jako stálá empirická pokladnice a kontrola. 5. Již to, co shora uvedeno v odst. 2.-4., ukazuje úlohu filosofické antropologie jako otázku podstaty dějinného tvora a otázku ""světových dějin"". Statická, objektivistická antropologie může být posléze nahrazena pouze antropologií, jež se vyrovnává základně s otázkami filosofie dějin. Radikalizujme nyní svou tezi, která bude znít: pouze dějinná filosofie může vést ke skutečné filosofii dějin. Dějinná filosofie je ta, která vede k zachycení podstaty dějinnosti, nezkreslujíc ji. Jako podstatu dějinnosti jsme označili proudící život s jeho možnostmi, jichž sevření v současnou jednotu tvoří svět. Existují dvojí dějiny světa, z nichž jedny jsou úlohou filosofie vůbec (metafyziky), druhé filosofie dějin. První, filosofické dějiny světa vůbec, nejsou analýzou nebo rozvojem časového světa: jsou analýzou a vytvářením (konstitucí) světa a času, světa v času a času samotného v pohledu filosofické reflexe; naproti tomu filosofie dějin je7 světovou historií ve vlastním smyslu, tak, jak naznačena v odst. 4. Filosofie nehledá pouze obraz světa ani pouhou formu světa, nýbrž zároveň vznik světa v radikálním smyslu. Je nejen proto historická, že se zabývá změnami světa, nýbrž též a eminentně proto, že zkoumá jeho podstatu a vznik. Vznik světa zkoumá, jelikož má metodou průběžné reflexe a vystupňováním filosofické abstrakce přístup k místu jeho vzniku a tímto místem je proudící život, jenž ze sebe vytváří každou platnou formu. Tím, že má přístup k vzniku světa, má filosofie přístup k formě světa, a tím, že má přístup k formě, má přístup k obsahu, který stojí pod zákonem formy jako její historicky platná, relativně stálá obměna. Filosof, který sleduje vznik a rozvoj světa, je ovšem omezený člověk, který musí vycházet ze své určité, omezené historické situace, třeba chtěl svým filosofickým poznáním relativitu této situace překročit. Možnost překročit tuto situaci předpokládá u něho ovšem reflexivní stanovisko a abstrakci; ale není to ani ryze teoretická reflexe, ani abstrakce, která toto překročení sama umožňuje; reflexe i abstrakce jsou samy o sobě sterilní akty. Jediné, co umožňuje tuto transgresi, je schopnost variace našich zkušenostních struktur; v našich možnostech leží ona schopnost variace, která umožňuje historické vědomí ve vlastním smyslu, onen ""dar historického vcítění"", ""historický takt"", o němž se často v dějepise mluví. Ale šíře těchto variačních možností je dána různým lidem různě, a zejména je obtížno provádět je v tak radikální míře, jak toho filosofie a dějiny potřebují. Jedině tvůrčí člověk, který hledí uchvátit co nejosobněji a zároveň co nejšíře možnosti pravého člověčenství, které jsou mu dány, má předpoklady pro variační vědomí, kterého požadujeme. Jen ten, kdo chápe filosofii, umění, racionální regulaci života jako vlastní, vnitřní věc, v níž je angažován, může chápat i dějiny těchto duševních činností. Jedině ten přináší totiž hluboký fundus možností, kterými je s to pochopit historicky dané jako různé polohy existence. Prvotní impuls k transgresi leží v tvořivém popudu, který se nespokojuje s tím, co vnějškovou tradicí k nám přineseno, nýbrž hledí proniknout tímto umrtvujícím nánosem k pramenům života, ""k matkám"". Myslitel, který od původní transgrese přistupuje k filosofování, musí se do jisté míry vzdát ideálu nadčasovosti, který je vlastní vší nehistorické filosofii a vědě. Vycházeje od svých historicky daných možností, může se dopracovat mnohočasovosti, pochopení určitých historických období atp.; ale což je-li porozumění jistým strukturám života nutně spojeno s nepochopením jiných? Což nejsou celé dějiny jediným velkým sporem? Může tu filosof doufat, že se aspoň částečně propracuje k úniku z těchto problémů, které, jak lze ukázat, ohrožují sám tradicionální pojem pravdy a poznání? Jindy se pokusíme vyložit své stanovisko k problémům historismu. Nyní postačí poukaz, že v dějepisném poznání nestojí subjekt k objektu cize, není tu přísné hranice mezi jedním a druhým. Člověk tu nestojí jako actus purus proti světu, nýbrž historické poznání jde hloub, až na samo vědomí variability světa; ve filosoficky vedené historii vysvítá relativita tohoto objektivismem absolutizovaného předělu. Je tedy historikovo poznání, prolnuto jednou filosofickým duchem, příspěvkem k sebepoznání; nikoli ovšem k individuálnímu sebepoznání historikovu, ale k sebepoznání oné původní ""energie"", která probíhá historickými útvary i jím samým a z jejíhož proudu se historik nevymyká. 1 Srv. čím k problému sebezachycení přispěli Fichte a Herbart. 2 Hegelovská ""List der Vernunft"" [lest rozumu] je tak zbytečný pojem. Faktem je spíš opak: vědomí historického významu tam, kde ho skutečně není. 3 Tedy svět naivní, protiklad světa moderní vědy. 4 ""síla působící zezadu, hnací síla"" (Pozn. vyd.) 5 Historikovo zorné pole je vědění o společenské souvislosti, v níž stojí společnost, jejíž dějepis píše. 6 Pokusil jsem se ukázat jinde, jak sv. Tomáš, tento geniální interpret Aristotela, jej vykládá přesto v jiném světě, než je svět Aristotelův, a na důsledky této interpretace pro recepci Aristotela v jeho theologii. [Srv. J. Patočka, Několik poznámek k důkazům boží jsoucnosti u Tomáše Akvinského, in: Česká mysl, XXIX (1933), č. 3-4, str. 138-148. Text bude zařazen do 10. svazku Sebraných spisů věnovaného příspěvkům k dějinám filosofie. (Pozn. vyd.)] 7 V předloze: jen (pozn. vyd.).",0
299,307,Co je vidění?,1935,"Co je vidění? Od doby, kdy Řekové počali filosofovati, sahá až dodnes dějinami myšlení obraz, kterým evropský duch vyformoval dosažený jím stupeň sebepoznání: duch je oko a názor. Zrak je prasíla ducha a vidění praobraz postavení člověka ve světě. Protiklad jasu, světla a temnoty charakterisuje lidskou životní dynamiku tak výstižně, že nejsme skoro sto ji myslit bez tohoto obrazu; je to putování v nejrozmanitějším odstínění pohody pod „světlem, jež nezachází nikdy”. Je to spontánní k sobě obrácená obrazivost, která zde tvoří myšlenku i slovo; člověk myslí sám sebe sub specie zraku a nemůže jinak. To však neznamená nikterak, že by nám zrak a vidění byly ve své podstatě jasný; zdá se naopak, že dává-li obraz zraku prvotní zárodek imaginativní jasnosti našemu pochopení ducha, je to naopak totalita ducha, jíž je třeba k zachycení podstaty zraku a zření. Ze všech smyslových oblastí je oblast zraku nejširší a ze všech smyslových úkonů je vidění nejspontánnější, nejsvobodnější. Zrak je původní smysl dálky a obzoru. Žádný z ostatních smyslň nemá rozpínavosti zraku, jež skrze prítomné proniká do hloubek a přítomné dává vždy‘ jen v hloubce. A žádný nemá jeho svobody: nepostačí všeobecná duševní bdělost, aby se před námi prostíralo zrakové pole; ve zraku se projevuje duchovní spontánnost obracení se k věcem ve své smyslové formě. Pole je zde dáno v aktivní spontánnosti právě tak jako jednotlivá věc v poli; v oblasti ostatních smyslů máme proti tomu svobodu jen co se týče jednotlivosti. – Také diferencovanost zraku jej odstiňuje od ostatní smyslovosti: každá smyslová oblast má svou konkrétnost, zrak je nejbohatší. Řeč nebo melodii slyšíme ve zvucích a tónech; tóny pak slyšíme prostředím, které je dáno mathematicky, en parergo, ale nutně a se zákonitým odstupněním distance. Zrak však má jednak viděné, jednak prostředí, tedy to, skrze co vidíme, jednak to, v čem vidíme – světlo, prvotní podmínku viditelnosti, světlo, jež neviděno působí všechno zírání, jež před námi teprve odkrývá viditelné v jeho názornosti. Zírání tedy není něco jako hmat na dálku; hmat nemá charakteristického jasu. Vedle přímo viděného má zrak své nepřímé vidinosti a své podstatné nezpozorovanosti. Nezpozorovanosti nejsou pouze potencionality pohledu, nýbrž patří k nim i to obecné, z čeho náš pohled žije obraceje se ke konkrétnostem: prostor jako všeobsáhlá milieu a světlo, odkrývající jas. V těchto dvou momentech je vidění vždycky nad jakýkoli konkrétní dojem, v nich má zároveň svou kontinuitu současnou i posobnou. Je-li ve zraku nezírané právě tak podstatné jako zřené, dá se ještě dále lišiti zírání a vidění. Zírání se týče toho, co je ve zraku vlastní aistheton: barevné plochy. Zíráme-li barevnou plochu, nedá se říci týmž dechem, že barevné plochy jsou to, co vidíme; neboť nevidíme plochy, nýbrž věci. Zírání je pouhý prostředek vidění. Vidění je intensivní akt, v jehož ohni se zírání přetavuje v pochopení konkrétní předmětnosti. – Všechno konkrétní vidění je chápání a zírání je v podstatě pouhá abstraktní kostra živého těla zážitku, kterou objevuje naše reflexivní analysa. Vibrující kontinua, presentovaná zíráním, utvrzuje vidění v pevný tvar. A tu existuje řada stupňů, v nichž se naše vidění dopracovává své vlastní plnosti, stupňů, jež zároveň charakterisují druh naší visuelní existence: vidění není automatismus, hotový provždy, nýbrž žije v přirozených a svobodných výbojích. Tam, kde zření nepřešlo ještě ve vidění, nedá se mluviti ani o pevných kvalitách, ani o pevných tvarech; ba u zcela naivního, bezprostředního člověka, (primitiva, dítěte), není začasté zření diferencováno od ostatku smyslovosti. Nad stupněm pouhého nediferencovaného zírání stojí stupeň prvotního, spontánního visuálního stylu. Ze vidíme věci v určitých barvách a tvarech, není prostá záležitost smyslového automatismu, nýbrž dějinně vypracovaného stylu. Primitiv třebas identifikuje barvy, které jsou pro nás různé, což znamená zároveň, že barevná nuancovanost věcí – vždy závislá na vypracované skále nuancí – je proň od naší stylově odlišná. Také tvar věcí je záležitost stylu: každý prostorový útvar je pro nás representován nějakou význačnou kvalitou tvarovou, jež je nám vidícím bezprostředně bližší než pouhá zíraná perspektiva či kontinuita perspektiv, v nichž se věc objevuje. Je známo, jak n. př. t. zv. ornamentika jihomořských ostrovanů je ve skutečnosti zachycením takových representativních kvalit, ku př. trojúhelník tu znamená ptáka, atp. Stylová odlišnost viděného není však podmíněna pouze ryze visuálně, nýbrž často kategoriálně: „primitiv” syntetisuje jinak své věci, nežli my, co je pro nás atribut, jeví se mu začasté věcí atp. – Vyšším stupněm je uvědomělé zachycení visuálního stylu a výslovná asimiiační snaha, obrácená k viděnému universu. Visuální styl dovede uvědoměle raziti a pěstiti umělec ve shodě s duchovním řádem své bytosti a – poněvadž bytost vždy stojí v monadické harmonii historické vstřícnosti lidských bytostí – ve shodě s duchovním řádem své doby. Tak se v složité a bohaté skladbě vidění obráží neviděné, duchovní kosmos, proniká je a dodává mu teprve života, věcnosti, zachytitelnosti.",0
300,308,Pražský filosofický kroužek,1935,"Pražský filosofický kroužek vznikl s účelem zintesivnění filosofické práce v Československu z některých popudů VIII. mezinárodního filosofického sjezdu v Praze na podnět univ. profesorů Kozáka a Utitze. Na rozdíl od způsobu práce velkých filosofických společností chce filosofický kroužek pěstovat úzkou součinnost co možná odbornou, takřka seminární, a proto neklade důraz na širokou účast veřejnosti. Pražský filosofický kroužek hodlá pořádati přednášky, diskuse, vydávati publikace a založiti filosofický archiv. Jednací řeči může býti kterýkoli jazyk. Společné práce jsou účastni Čechoslováci české i německé národnosti, kromě toho je přihlášena řada zahraničních spolupracovníků národnosti německé, francouzské, španělské, ruské aj. Program kroužku je pěstěni filosofie v duchu domácí tradice, representované jmény Komenský, Bolzano, Masaryk, to jest ve víře v universální teoretické i praktické posláni filosofie, která ovšem zde neni pochopena jako záležitost, interesujíci pouze intelekt, nýbrž která objímá celý život. Filosoficky hledí kroužek přihlížeti především k duchovědným tendencím naši doby a odmítá metodické přehmaty mathematismu, který přírodovědecké metody druhdy neoprávněným způsobem přenáší na vědecká území, jež vyžaduji své specifické pojmotvorby. Pravidelnější debatní schůzky kroužku se konaly od ledna t. r. v intervalech 2-3 neděl. V souhlase s náměty programu byl zvolen za předmět diskusí pojem ducha, stanoveni jeho filosofického místa a příspěvky k jeho definici. Prvním referentem byl prof. Jan B. Kozák, který ve své přednášce „O podstatě ducha” udal řadu témat k diskusi, jež se rozvíjela ve všech ostatních debatních večerech. Za vlastni místo problému pokládá prof. Kozák pojem intencionálniho vztahováni se k předmětu. Hlavni these próf. Kozáka byla: vše duchovni je transcendujici míněni. Jak patrno, nemínil prof. K. přímo určiti povahu ducha v celé jeho šíři, nýbrž prostě ohraničiti terén. „Transcendujici mínění” leží samozřejmě ve sféře intencionality. Ve sféře vědomí leží proti transcendujícimu mínění prožitky jako ryzí dojmy, city a nálady, které již možno označit jako sféru „čisté presence” (das schlichte Haben). Přiklad pro transcendujici mínění je na př. „míti barevný dojem a viděti v něm barvu”. To, co je nám presentní, barevný dojem, slouží za pouhé průchodní stadium mínění, jež jde nikoli na tuto určitou nuanci, nýbrž na pojem barvy, který je danou nuanci representován. Transcendující mínění považuje prof. K. vždy za myšleni, souzeni o něčem, co nemůže nikdy býti našemu vědomi dáno způsobem čisté presence. Proč jest nutno zaváděti tuto novou řeč o „mínění”, proč se nespokojit slovem „soud”? Poněvadž v řadách soudů je vystižen týž předmět, intence všech soudů stejného pólu konvergují k němu jako k identickému čili. V transcendentním mínění je spoluobsaženo úsilí, vytěžiti předmět všestranně v soudových řadách. Kozákova terminologie zde do jisté míry navazuje na Husserlovo „iMeinen”, které má právě tento dynamický charakter. Zároveň tím poukázáno na dlouhou řadu deskriptivních problémů, kterou klade transcendujici míněni v různých oborech předmětnosti. Zejména důležitý je vztah transcendujiciho míněni k „ideálním předmětům”, které bývají nazývány též „duchovními”; transcendující míněni, týkající se ideálního, zdá se prof. K. nejspíše tvořiti definici ducha. Přednáška dra L. Landgrebe navázala na výklad prof. Kozáka tím, že charakterisovala Kozákovo pojetí ducha jako postupnou objektivisaci. Co však znamená tento proces po subjektivní stránce? Děti a „primitivové”, jak známo, jsou schopni jen zlomkovité objektivisace. Proces objektivisace má tedy své subjektivní předpoklady; takovým jest podle dra L. j á jakožto autor, vykonavatel aktů, jim teprve dostává akt svůj charakter spontaneity na rozdíl od pouhé presence, dané v pasivitě. Popis se musí tedy od výlučného zřetele k objektivnímu pólu obrátit k čistě vnitřnímu ustrojení aktu. Já však není v tomto subjektivním zaměření omezeno na pouhý bodový pól, nýbrž tkví v nositeli aktivit, který je každému jednotlivému aktu nadřazen, v konkrétní osobě (ne však ve smyslu obvyklého psychofysického pojetí!). Pojem duchovního aktu vyžaduje tedy vypracování pojmu duchovního projevu, duchovního stanoviska osoby. Pojmem osoby však do deskriptivních analys zavedena nová dimense, která již nemůže býti vyčerpána analysou jednotlivých aktů; jím je překročen stupeň elementárních analys. Landgrebe upozorňuje dále na důležitý pojem habitu a na jeho souvislost s interesy, pokouší se tudíž o nalezení vodítka této komplexní analysy. Pojem ducha nebude se nyní krýti s pojmem duchovního aktu, nýbrž bude pojmem určitého osobního habitu a v něm založených osobních interesů. Ke konci vyzvedl dr. L. metodické obtíže zkoumání takového pojmu, jako „duch”, který je zatížen tisíciletou tradici a při tom zapojen do dějinné relativity; zde je nutno postupovat jinak a daleko ostražitěji, než při elementárních analysách aktů, které nejsou historickým postupem tangovány. Pojem ducha nemůže krátce býti studován nehistoricky, nýbrž naopak ve své staleté tradici. – Tento návrh se setkal se všeobecným souhlasem a v kroužku bude v tomto smyslu dále pracováno; některá historická témata jsou ohlášena. J. Patočka pokusil se ve svém referátě jednak precisovat leccos z dotud uvedeného, jednak radikalisovat otázku zavedením dalšího hlediska. Navazuje na Landgrebeho překročení elementárních analys, upozorňuje na pojem horizontu, zavedený fenomenology, jako na předpoklad elementární aktivity a pokouší se stanovit pojem světa jakožto universálního horizontu, který umožňuje veškeru jednotlivou objektivaci. Bráně se intelektualismu dosavadních pokusů o určení ducha hledí nasaditi tento pojem jako aktivitu, která se výslovně vztahuje k universálnímu fenoménu světa v různých modalitách – filosofii, umění, životní moudrosti, náboženství. Této přednášce, zejména pojmu světa a horizontu, bylo pak věnováno několik diskusních večerů, v nichž zejména přetřásány otázky idealismu – realismu a jiné principiální obtíže, jež vyplynuly z nově zavedených pojmů. Profesor Utitz předložil k diskusi – na rozdíl od předchozích hmatajících pokusů – hotovou thesi, že duch znamená spravedlivost. Pojem spravedlnosti – Gerechtigkeit – nechce míti pojat ve smyslu ryze ethickém, nýbrž rozšiřuje jej na každé duševní chování, jež jest právo určité situaci (gerecht werden). Existuje rozdíl mezi pouhým únikem ze situace a mezi jejím řešením, jež předpokládá, že jsme jí praví, že ji pochopujeme; býti práv věci či situaci neznamená pak nutně jen intelektuální pochopení, nýbrž může býti též emocionálním aktem, jako na př. uvědomělá správná láska. Třebaže prof. Utitz pojímá pojem spravedlnosti bez vedlejšího přízvuku ethického, existuje určitý svazek mezi pojmem takto široce pojatým a mezi ethickou spravedlností, která je takřka ctností duchovního člověka, jeho kritériem. To se osvědčuje též dějinně: duchovní období v dějinách jsou zároveň období, kdy idea spravedlnosti se povznáší, případně i vládne. Je vůbec myšlenkou profesora Utitze, že dějiny filosofie jsou pro ni takřka náhradou experimentu, počítáme-li k dějinám jejím i osudy filosofů, jejich filosofie a poměr filosofův k jeho filosofii. Tato přednáška vzbudila nejsilnější debatu. Zejména prof. Eng-länder polemisoval obšírně s rozšířením pojmu spravedlnosti, jak se oň pokusil profesor Utitz, a upozorňoval, není-li jím pojem spravedlnosti přeceněn; dokonce v sociálním pořádku, v normách, jež dirigují na př. národní hospodářství, hraje princip spravedlnosti rolí sekundární, regulativní, nemůže býti základní normou, kterou je maximum společenského blaha. Dr. Grube snažil se ve svém závěrečném výkladu, aby ukázal, že výklad prof. Utitze je v podstatě konkretisací myšlenek, jež byly v předchozích referátech podány. Grube vycházel zvláště z celkovosti duchovni aktivity, jak ji zdůraznil třetí referent, a ukazoval, jak v jeho vývodech ponechán pojem výslovného vztahování k universálnímu fenoménu světa v neurčitosti, schopné bližší konkretisace. Naopak znamenalo by neporozumění vývodům prof. Utitze, kdyby „spravedlnost” jako charakter ducha byla zbavena vztahu k celku, k universu, poněvadž by pak „spravedlnost k věcem” byla implikována i v aktech, obvykle nepokládaných za duchovní. Také ostatní účastníci schůzek přispěli k oživení debat pestrými, druhdy hlubokými sugescemi; v debatách mínění na sebe někdy ostře narážela, aby posléze došlo přece ke krystalisací aspoň prvních rysů jednotného přesvědčeni.",0
301,309,"Recenze na: E. Utitz, Die Sendung der Philosophie in unserer Zeit",1935,"Sokratova problematika v dějinách a přítomnosti Emil Utitz, Die Sendung der Philosophie in unserer Zeit. Leiden 1935, S.159. Kniha prof. Utitze zabývá se otázkou, kterou bychom mohli nazvat specificky sokratovskou: poměrem filosofické nauky k času, jejím zasazením do lidského života. Tento problém se podle U. (a našeho) názoru dotýká samých základů západní kultury, neboť filosofie je její centrum a její charakteristikon. „Bestimmte höchste Menschentypen, ja im Grunde fast alle, finden wir auch ausserhalb der abendlländischen Welt: den Heiligen und den Helden, den Mystiker u. den Staatslenker, den Heros der Sittlichkeit u. den Mann der Tat. . . Einen Typus. . . hat uns das Abendland geschenkt, dem wir. . . anderwärts nicht begegnen . . .: den Typus reinen Forscherlebens.“ (12.) Věda (která v posledním smyslu se kryje s filosofií) je Utitzovi naplněním, nikoli protivníkem života. Tuto thesi hledí Utitz demonstrovati na historii svého problému a prokázati systematickými úvahami. Pravá filosofie, chce říci prof. Utitz svými historickými ilustracemi, věřila a věří v moc ducha, nepokládá jej, jako tak mnohý moderní myslitel, za pouhý effectus non efficax. A veliká filosofie je vždycky skutečným, živoucím průkazem této moci, v němž je angažován filosof celou svou existencí. Utitz ukazuje v historické části své vyzrálé umění charakterologického a filosofického portrétu; uměni, najít základní typy a vybrat markantní rysy, jež je charakterisují. Zaujmou zde zvlášť ostře viděné profily Baconův a Erasmův, jichž úchylky od heroické filosofie, již Utitz postuluje, jsou vyhmátnuty s mistrnou jistotou. V systematické části hledí prof. Utitz zejména ukázati podstatnou shodu svého známého intelektualismu s názorem, že filosofie si žádá celého člověka, s názorem o „Selbstverwirklichung der Philosophie“. Tato nauka o „sebeuskutečnění filosofie“ je mu vlastně prostou konsekvencí, aplikací tohoto intelektualismu na vlastní život filosofův, který nesmí sobě samému odporovat, takže život je takřka zatěžovací zkouškou doktriny. Filosofie jest život v logu, logifikace života. Prof. Utitz (zajisté s úmyslem) jak v části historické, tak v systematické zjednodušuje. Jak záhadnou se jeví postava na př. Descartova tomu, kdo hledí proniknout všechny tak rozmanité stránky a motivy jeho činnosti; jak bude váhati, převésti tuto postavu jednoznačně na formuli intelektualistické vita contemplativa především! A právě tak se bude ptáti ten, kdo požaduje i od intelektualismu poslední účty, není-li filosofický vhled, onen názor pravdy a smyslu, od něhož prof. Utitz vychází, spiše důsledkem než principem, počátkem filosofického života. Je filosofie intelektualismem, nebo je intelektualismus toho platonského ražení, zastávaného Utitzem, již zcela specifickou odpovědi na filosofickou otázku? Je zvlášť nápadné, jak u Sokrata Utitz nijak nezdůrazňuje nevědění. Utitzova kniha je jednou z energických a časových obhajob věčného; tato obhajoba je podniknuta s jemností, důrazem, enthusiasmem, a jest ji přáti zejména též u českého čtenářstva, jemuž její otázky jsou životními problémy, rozšíření co největšího.",0
302,310,"Recenze na: H. Kuhn, Sokrates",1935,"Beimut Kuhn, Sokrates. Ein Versuch über den Ursprung der Metaphysik. Berlin, Die Runde 1934. Str. 161. Kuhnova krásná kniha je z nejvážnějších dokumentů myšlenkového a filologického úsilí, které ještě v nedávné minulosti bylo v Německu věnováno interpretaci filosoficky nejvýznamnější snad chvíle evropského myšlenkového života: rozhodná chvíle, v niž se setkaly tři pratypy evropské filosofie, Sokrates, Platon a Aristoteles. Celé toto úsilí bylo podníceno novým filosofickým rozmachem, vedeným velkými filosofickými zjevy přítomnosti jako Husserl, Heidegger, Jaspers, celým oním podivuhodným oživením nejzákladnějších problémů filosofie, jehož jsme byli nedávno svědky a které, zasuto dnes chvilkově rumem události, vytryskne zase jednoho dne, až vzejde znovu potřeba složití si účty z toho, co se stalo a žit v plném uvědomeni vlastních činnosti a možnosti. Dnes filosofie po celém světě podstupuje zkoušku tichého, mlčelivého zrání. A nic není vhodnější k tomu účelu, než oddaná meditace velkých filosofických úsilí a myšlenek, jak ji provádí ve své práci Kuhn. Kuhnova kniha je sice interpretací historického jevu Sokratova, zároveň však v plném smyslu slova dílem aktuálně filosofickým. Kuhn nestojí vůči Sokratovi jako objektivní pozorovatel, zaujatý svrchovanou kuriositou, jež měla důsledkem vznik západoevropské filosofie; Sokrates je proň faktum, jež i béře s největší vážnosti, sám jsa zasažen vážnosti sokratovské otázky. Tato otázka je pro Kuhna počátkem západoevropské filosofie, ale stoji i na jejím konci, a vlastni filosofické úsilí Kuhnovo jest ukázati, že dnes, kdy západoevropská tradice skončila popřením filosofie odevzdáním do absolutní moci Boži (Kierkegaard), positivistickou skepsi, marxistickým reálným vyřízením ideální dialektiky či nietzschovským vitalismem, klade se otázka neodbytně znovu. Kuhnova formule pro dnešní úsilí filosofie by tedy asi byla nedobytnost sokratovské posice, neodvratnost sokratovské otázky. S tím vším jde ruku v ruce, že Kuhn se vyrovnává daleko spíše s těmi výklady Sokratova zjevu, které jdou mimo dráty školské filosofie, třeba využíval všech prostředků historické a filosofické akribie, jež školní vzděláni skýtá: jde po stopách historické rekonstrukce Sokratova zjevu, jak se o ni pokoušeli Schleiermacher, Joel, Maier, Taylor, Bumet a naposledy i Julius Stenzel, sleduje ve skutečnosti zcela jiný cíl, a tudíž jde vlastně i jinou drahou. Není to řecký Sokrates, co mu tane na mysli, nýbrž Sokrates filosof, vlastni zdroj filosofické otázky pro více než dvě tisíciletí, Sokrates, stojící hloub než jeho historické podmínění. Kuhn by se ovšem bránil – a právem bránil – míněni, že jeho Sokrates není historický, dějinný. Jeho pokus podává samé pradějiny filosofie. Psáti tyto pra-dějiny neznamená přímo filosofovati, ale předpokládá, že se filosofovalo. Filosofie pak je proces života; i jsou pradějiny filosofie zvláštním způsobem zachyceni tohoto vzniku filosofie ze života sama, způsobem moderním; neboť existuje jiný způsob tohoto zachycení, způsob, který podal geniální Plato a jehož podstatou je odpověď na otázku, jaký musí býti spravedlivý svět, v němž je možný Sokrates. Platonova odpověď na Sokratovu otázku je nedějinná ontologie; moderní odpověď – toť jasné – bude dějinná; leč jaká bude posléze tato odpověď? Existuje dvojí pokus pradějin Sokrata: Kierkegaardův a Nietzscheův. Kierkegaard vidí v Sokratovi „absolutního ironika”, který tím, že životu ukazuje nedosažitelný absolutní vzor, jej staví před neodvratnou nicotu; Nietzsche v něm vidí racionalistické rozrušení života. Druhé pojetí je Kuhnovi falešné, první neúplné a nepřesné. Sokrates není sám rozrušitelem života, nýbrž rozrušeni již nachází jako faktum před sebou: to je fenomén sofistiky, jež se tváří, jakoby ovládala život, zatím co slouží pouze jeho atomisaci, zatím co se dává do služby jednotlivých jeho tendencí. Sofistika nastoluje suverenitu života, ale zároveň anarchii jeho tendenci. Co Sokrates činí, je prosté a vážné. Béře od sofistů jejich nárok, býti mistry, „techniky” života, a pojímá jej vážně. Techne, zručnost, umělost je pojata jako model, jímž má býti regulována úvaha o životě v celku. Má existovat umělost, řidiči život v celku, dávající mu celkový účel na rozdíl od účelů jednotlivých umění a vědění, k nimž nás se samozřejmostí ponouká nouze životni. Vážnost Sokratovy otázky je v tomto transcensu přes celý život, a v nedostatku odpovědi na tuto neodbytnou otázku je Sokratovo nevěděni; v tomto nepřeklenutelném konfliktu otázky, před níž není vyhnuti a k níž není odpovědi, je zároveň vědění o nevědění. Tím, že účel postulovaného umění transcenduje celý život, je účelem lidským, t. j. všeobecným a posledním, nerelativním; vědění, které k němu patří, je znalost člověka, a to individua, o něž právě jde, t. j. sebevědění, sebepoznání ve smyslu sebevlády, posesse sebe sama. Nástrojem práce je tu slovo; tomu je sokratovskou úlohou uložena tíha, které dosud nebylo zvyklé nést, ale zároveň funkce, která je vyzvedá vysoko nad všechny ostatní. Neboť umění dokonalého života jest to, které teprve ukazuje život v jeho pravé podobě, v rozeklanosti všech jeho naivních hodnot, a odtud přivádí pohled k jeho možné jednotě. Jednota, kterou ukazuje, je jen ryze formální, nespočívá však na bezdůvodném nároku přehnaného racionalismu, nýbrž je tím jediným, co v rozhovoru za dané situace bezcestí je možno hledat a za čím možno spět. Kdo tedy mluví o „racionalismu” sokratovské otázky, nemluví k věci. Tím pak, že »Sokrates ukazuje k možné jednotě života, nutí k rozhodnutí. Tím, že se rozhodujeme – a to v celku, pro určitou celkovou formu životni – dáváme si teprve možnost uskutečňovati dobro v životě. Mezi tyto možností nepatří život podle kalkulu libostí; patří však k pravému životu – aspoň pro Sokrata – shoda mezi tímto telos a podmínkami existence, důvěra v jsoucno, i když snad ještě nikoli ontologická zakotvenost dobra (jako u Platona); a podmínkou se strany lidské, v niž leží stálost osvědčující se volby, je životní statečnost. Statečnost není jednou ze ctností, nýbrž ctnost sama: je to u Sokrata zcela nová ctnost, které do té doby není: státi v poznané pravdě. Povinnost státi v poznané pravdě je však pouze jedna ze stránek procesu, jehož rub má jméno ustavičné zkoumání a zkoušení logem, v tomto zkoušení pak zbavování se strusek samozřejmé ješitnosti a pýchy; procesu, v němž pracuje o sobě samém, člověk se stará o vlastní duši. Vlastní duše – tento výraz nesmí býti chápán mythicky nebo ontologický. Ani orfismus, ani otcovství platonismu nemluví ze Sokrata. Starost o duši je prostě starost o nejvlastnější jádro já, to, jemuž posléze jde o život v celku, o celkový význam v životě – na rozdíl od ostatního, co k nám pouze náhodně náleží a s naší podstatou se nekryje. Zde je sokratovský rozdíl mezi podstatou a akcidenciemi, který Plato později podložil, interpretoval ontologický. Co však činí Sokrata, tohoto filosofa par excellence, který hledí veškeré možnosti životni přenésti do sféry logu, do sféry pedagogického rozhovoru a starosti o duši, skutečnou osobou? V čem je možnost Sokratovy konkrétní, historické existence? Může život v logu býti celým životem? Nepotřebuje Sokrates mimo sokratovské nevěděni určitého vědění, jež řídí jeho konkrétní život v jeho rodném městě? Tak jest tomu, domnívá se Kuhn, vskutku. Je to sokratovská zbožnost, povědomí jakéhosi božského vedeni, jež mu pomáhá přes úskalí, na němž nevědění ztroskotává. A do oboru této „prozřetelnosti” spadá i poměr Sokratův k obci. Sokrates svým rozhodnutím pro obec i proti spravedlivému jednotlivci je „posledním občanem antické polis”. Takový obraz kreslí H. Kuhn tedy o Sokratovi. Nemělo by smyslu příti se o jeho historické správnosti; je zajisté ze všeho, co dosud bylo o Sokratovi podáno, nejdůkladněji myšlen a přesvědčuje konsekventním provedením myšlenky filosofického života a nevěděni jako podstaty Sokratova zjevu. Ale Sokrates sám není metafysikem a není zejména ontologem v antickém smyslu; kniha Kuhnova neuspokojuje jakožto „pokus o původu metafysiky”. Jak došlo k spojení sokratovské starosti o duši s teoretickým zájmem metafysika? Děje se metafysický proces již v Sokratovi nebo až v Platonovi? Je sokratovská otázka nutnou praotázkou metafysiky, t. j. filosofie v tradičním smyslu slova? Pramení filosofie vskutku nutně a jedině z aporií lidské existence, nebo je něčím jiným, co se podstatně vyzvedá z běhu naivního světa a co u Sokrata teprve sebe samo hledá? Vyčerpal se smysl sokratovského nevědění v pokusu reformy života? Co je s filosofického hlediska hlubší: transcensus života anebo život sám? Srovnáme-li s transcensem Sokratovým, jak jej liči Kuhn, transcensus Platonův (dualismus), Kantův (od obsahu k formě světa), Kierkegaardův (od života ve světě k životu v poměru k Bohu), Husserlův (od světa k transcendentální subjektivitě), pozorujeme, že se návrat do světa, Sokratovi zaručovaný jeho tradiční zbožnosti, stává stále nesnadnějším. Je snad tím nesnadnější, čím má v intenci filosofů více positivního významu? Prof. Rádi v Dějinách filosofie zdůrazňuje Sokratovo „pohrdání citem” (I, 150) a jeho „intelektualismus” vůbec. Prý Sokrates podceňoval jednáni (144). Kuhnovo pojednání, které vykládá Sokrata ze života a nikoli z doktrín, je s to rozptýliti tato nedorozumění. U Sokrata nešlo o intelektuálství, nýbrž o jasnost pro život. Právě že pro život, je její hledáni tak vážné a nesentimentální. A není u něho nicméně pohrdáni citem, nýbrž jen povědomí, že citu nelze ukládati na starost filosofickou otázku, starost o duši.",0
303,311,"Recenze na: E. Gilson, La théologie mystique de saint Bernard",1935,"Etienne Gilson, La théologie mystique de St. Bernard. Paris, Vrin 1934, p. 247, 25 frs. Gilson podává v tomto díle příspěvek k dějinám křesťanského gnothi seauton. „Terram intuere ut cognoscas te ipsum“ zni Bernardovo motto dna. Také o Bernardovi jako o Sokratovi platí, aspoň podle slov Gilsonových, že jeho nauka je formulí jeho života a život konkretní realisací nauky. Také u Bernarda je motivem života i nauky starost o duši. Také nauka křesťanského mystika je rozvrhem života v celku. Ale celý tento proces nestaví člověka posléze před nutnost, vystavěti vlastni život z vlastních prostředků na vlastní odpovědnost a udržeti se v něm vlastní odvahou, nýbrž je naukou o abdikaci vší „vlastní“ vůle a jejím znovunabytí z vůle boží. Boží caritas, tento ryze křesťanský pojem, je východiskem theologie Bernardovy, a láska k Bohu, přemáhající otrocký strach, její terminus. Tak je „křesťanský sokratismus“ (termin Gilsonův z jeho Esprit de la philosophie médiévale) přímo antipodem sokratismu původního: pohybuje se přirozeně na půdě křesťanského světa, který mu dává všechny jistoty, jichž potřebuje. A přece je v něm element, který zaujme filosoficky; neboť Bernardův svět není jednoduchý, samozřejmě daný svět naivních potřeb a jejich úkoje, nýbrž křesťanské dvojsvětí, a také v tomto světě se uskutečňuje transcensus. Explikace tohoto transcensu je křesťanský sokratismus: Gilson definuje konkretně úlohu „mystické theologie“ Bernardovy takto: podati souvislý doktrinální výklad a úplné theologické ospravedlnění života cisterciáckého tak, aby tato doktrina, zrozená ze života, živila opět život. Rámec, v němž se pohybuje Bernardův výklad života mnišského, je výklad poměru člověka k Bohu a změna, nastalá v jeho přirozenosti prvotním hříchem. Člověk nese v sobě původní a nezničitelný obraz Boží; tím je svoboda, liberum arbitrium, která je libertas a necessitate. Liberum arbitrium je však komplexní zjev, nutno odlišovati liberum arbitrium od liberum consilium (schopnost usouditi, kde a jaké jest dobro) a liberum complacitum (schopnost rozhodnouti se pro poznané dobro). V těchto dvou posledních sídlí libertas a peccato a libertas a miseria, v nich k nezničitelné imago Dei přistupuje similitudo. Tato similitudo je zničena důsledkem prvotního hříchu, úsilí mnišského života jest pak restaurovati (s pomocí milosti Boží) v člověku onu similitudo; transcensus, který se mnišskou praxi uskutečňuje, je přechod z ratio dissimilitudinis (termín Augustinův) k similitudo. Přechod k similitudo je realisace křesťanské lásky, jež v podstatě je voluntas communis, společenství vůle mezi Bohem a člověkem. Není možno v krátkém referátu ani stručně uvésti bohatství námětů a poučení o cisterciácké mystice, poměru Bernardově k Abaelardovi, o humanistické tradici ve středověku a mn. j., které obsahuje Gilsonův spis. Kdybychom měli charakterisovat stručně poslední rozdíl mezi křesťanským a filosofickým sokratismem, řekli bychom, že filosofický sokratismus spočívá v intelektuálním transcensu života v celku, jímž teprve život a svět se stává viditelným; křesťanský transcensus se uskutečňuje v oblasti vůle na základě předem daného, křesťansky dualistického obrazu kosmu.",0
304,312,"Recenze na: E. Schwarz, Über den Wert, das Soll und das richtige Verhalten",1935,"Ernst Schwarz, Über den Wert, das Soll und das richtige Verhalten. Graz 1934, S. 178, cena ? Práce je věnována výkladu stanoviska Meinongova v teorii hodnocení a hodnoty. Je obecně známo, že je to stanovisko objektivismu. Autor vykládá zprvu Meinongovy a Vebrovy důvody, proč hodnoty třeba považovati za objekty sui generis, charakterisuje hodnotu jejími zvláštními určenostmi (kvalita, kvantita, polarita hodnot), jedná o stupnici hodnot, o historických změnách hodnocení a pod. Dále hledí stanovit hodnotné zákony a tím položit objektivní základy morálky, při čemž dospívá ovšem jen k nejformálnějším základům. Krátce ve všech těchto otázkách jde Meinong cestami, které již byly velmi vydatně vytěženy, které souvisejí s tradicí moderního racionalismu, představovanou Bolzanem a v poněkud jiném ražení Brentanem, jež pak filosoficky zajímavě zpracoval Scheler a s masivní důkladností N. Hartmann. Ve srovnání s nimi presentují Meinong i jeho žák málo nového. V oddílu, nadepsaném „Das Soll“ zabývá se autor jinou kapitolou Meinongovy teorie extraexistentních předmětů, tím, co M. nazýval desiderativy, t. j. předměty volního kladu. Tyto úvahy jsou originálnější; jejich předmětem je ujasnění faktů jako zákon, pravidlo, rozkaz, návod, prosba atd., otázka, zdali existuje kvantita v tomto oboru (rozhodnuto positivně), otázka, jak jednotlivé příkazy nabývají váhy atd. Další úvaha platí t. zv. forům. Forem rozum Meinong soubor momentů, jež spoluurčují obsah duševního aktu, jimž pochopujeme nějaké objektivno; tak vněmové forum obsahuje subjekt chápání, předmět, smyslový orgán a různá milieux. Důsledkem vlivu fora na akt chápání jsou nejrůznější zdaje. Autor vyšetřuje vliv trojího různého fora: představového, soudového a citového, na akt hodnocení. Celá úvaha je vedena velmi jemnými, až přejemnělými logickými tahy. Její hodnota je v některých objektivních popisech a pozorováních. Chybí ji však stejná jemnost po stránce subjektivní, kde se práce spokojuje – jako Meinong vůbec – v podstatě Brentanovským psychologickým schematismem. Srovnáme-li Meinonga na př. se Schelerem, je patrno, že při všem deskriptivním úsilí nedospěl k tomu, aby postavil, jako Scheler, otázku způsobu existence hodnot a otázku ethické zkušenosti: nedospěl dále k pojmu osoby, nutnému k rozboru druhé z těchto otázek.",0
305,313,"Recenze na: J. Baruzi, Problemes d’histoire des religions",1935,"Jean Baruzi, Problèmes d'histoire des religions. Nouvelle encyclopédie philosophique (éd. p. H. Delacroix), Paris 1935. 16°, 151 p., 10 frs. Baruzi je znám jako zvláštní znalec španělské mystiky, jíž věnoval obsáhlou thesi. V této knížce podává několik pohledů do dnešní problematiky dějin náboženství, předmět, jehož se stal 1934 profesorem na Collège de France. Jsou tu tři studie, bez hlubšího vnitřního pojítka, z nichž nejzajímavější je referátem o t. zv. Formgeschichte, onom novém směru v dějinách náboženství, který se ustavil při novozákonné exegesi v moderní německé theologii, zvláště protestantské. Náboženské spisy jsou tu chápány jako formy výrazu kolektivní zbožnosti. Oč jde posléze oné Formgeschichte, je rekonstrukce původních forem života náboženského, jichž jsou spisy výronem. Tak chápou exegesi zvl. Bultmann a Dibelius. Baruzi zajímavě ukazuje, že je tu angažována celá filosofie dějin, která se pohybuje podstatně v kategoriích tradice a nedává viděti individuum a tvůrčí genesi. Také referát o snaze španělského arabisty Asina Palacios, který hledí ukázati vliv musulmanského mystika Ibn Abbáda z Rondy na sv. Jana. z Kříže, je velmi poučný historicky i filosoficky.",0
306,314,"Recenze na: R. Aron, La sociologie allemande contemporaine",1935,"R. Aron, La sociologie allemande contemporaine. Paris 1935 (v téže sbírce). Str. 177, 10 frs. Aron výborně zná německou novější sociologii a podává její stručný průřez, který zaujme i filosofa, poněvadž ukazuje filosofické dependence sociologie u Němců a náznaky kritiky francouzského sociologického objektivismu. Aron nemíní referovati o posledních novinkách, nýbrž jen o významných autorech, a v centru jeho zájmu stoji Max Weber. Dělí si svůj předmět na sociol. systematickou (Simmel a Wiese, Tönnies, Vierkandt, Spann), sociologii historickou (Oppenheimer, A. Weber, marxisté, K. Mannheim a celá „sociologie vědění“), konečně dílo M. Webera., které oceňuje zvláště po metodické stránce, poukazuje na jeho filosofické základy racionalistické a na původ a intenci jeho chápající sociologie, vědy podstatně historické. Postavě Weberově dává Aron snad rysy až příliš scientistické, zatím co takový Jaspers vidí v něm především určitý typ životního heroismu, překonávajícího metafysické pretence jeho vědy a apelujícího na nepřevodnou svobodu individua.",0
307,315,"Recenze na: J. Stenzel, Dilthey und die deutsche Philosophie der Gegenwart",1935,"Julius Stenzel, Dilthey und die deutsche Philosophie der Gegenwart. Philosophische Vorträge, veröffentlicht von der Kant-Gesellschaft, Nr. 33. Berlin 1934. S. 26, 1. – RMk. Před nedávnem odešel navždy význačný badatel platonský Julius Stenzel, myslitel filosofické svědomitosti a filologické akribie. Jeho přednáška o Diltheyovi, konaná na berlínské universitě při sté ročnici Diltheyových narozenin, nás zajímá jednak jako projev úcty a vděčnosti, kterou se současná filosofie cítí zavázána k jednomu ze svých původců, jednak. jako osobní vydání účtu, k němuž Stenzel pociťoval povinnost. Je až napínavé sledovat, co moderní filosofie, takový Husserl, Jaspers, Heidegger učí viděti na Diltheyovi, jak lze valnou část jejich úsilí označit jako reflexi nad Diltheyem. Vlastní svůj úkol, v němž se cítil Diltheyem hluboce poučen, definuje Stenzel takto (je to podle něho zároveň smysl německé filosofie vůbec): „Den metaphysischen Sinn der Gemeinschaft zu deuten und geschult an der Tradition der klassischen Philosophie der griechischen Polis, Philosophie nicht auf das Ich, sondern auf das Wir zu gründen.“ Stenzel sám tento problém nedořešil – odešel jako nesmířená existence ve chvíli, kdy se otázka klade nejen teoreticky, ale i prakticky, a zní: má pravdu polis nebo Sókratés?",0
308,316,Edmund Husserl v Praze,1935,"Edmund Husserl v Praze. Čelný současný filosof vykonal v listopadu 1935 v Praze na pozvání čsl. filosofických společností několik přednášek, které přivedly do poslucháren Karlovy university a německé univ. pražské četné filosoficky interesované posluchačstvo. Zájezd Husserlův byl organisován Pražským filosofickým kroužkem, jehož předsedové prof. Kozák a Utitz stojí k Husserlovi ve vztahu úzké doktrinální příbuznosti a jenž kromě toho má řadu jiných přívrženců Husserlových. Přednášky byly takřka pokračováním oněch velkých přednáškových turné, která Husserl v poválečných letech vykonal do Londýna, Paříže, Amsterodamu a posléze do Vídně a z nichž filosofickému světu zůstala trvalá památka v Husserlových Méditation cartésiennes. Hlavní dvě přednášky, konané pro pražskou Kantgesellschaft a pro Kroužek s Filosofickou jednotou, zabývaly se problémem ""Die Stellung der Philosophie in der Krisis der Geisteswissenschaften"". Husserl vypracoval zatím obsah těchto velmi hutných přednášek v knihu, takže postačí zde naznačiti jen hlavní body. Psychologie jest v centru moderní krise duchověd, jež spočívá v tom, že nedovedou překonati naturalistický základ moderní filosofie. Husserl kreslil jednak vznik a vývoj této krise v moderní filosofii, jednak se pokoušel ukázati (na jedné straně proti novokantovcům, na druhé proti psychologistům), že pravá intenciální psychologie je identická s transcendentální filosofií. Přednášky obsahovaly sukkus Husserlovy ""transcendentální fenomenologie"" a působily na posluchačstvo silně jednak svým filosofickým obsahem, jednak pathosem teoretického stanoviska, jež myslitel tak ryze představuje. Kromě toho promluvil Husserl v semináři Utitzově ""O filosofickém ethos"", kde zvlášť jemně vystihoval vztahy mezi náboženstvím a filosofií, v Pražském linguistickém kroužku ""O filosofii a duchovědách"", kde naznačil zajímavě svůj (naprosto kladný!) poměr k Diltheyovi, a v Pražském filosofickém kroužku ""O horizontu"", kde znovu probral svůj pojem redukce a mluvil o struktuře tzv. horizontové intencionality.",0
309,317,Mezinárodní filosofická společnost a časopis Philosophia,1935,"Mezinárodní filosofickou společnost a časopis ""Philosophia"" zakládá mezinárodní komité v čele s Arturem Liebertem, dlouholetým osvědčeným sekretářem Kantovy společnosti a spoluvydavatelem časop. ""Kantstudie"", který se před nedávnem vzdal obou funkcí a působí nyní jako profesor university v Bělehradě. Společnost i časopis řídí se zásadami čisté vědy a má při tom býti výrazem solidarity filosofů celého světa. V komité jsou též Čechoslováci náležitě zastoupeni (J. L. Fischer, J. B. Kozák, O. Kraus, Jan Mukařovský, E. Utitz). První číslo nového časopisu přinese příspěvek Husserlův (první část vypracování pražských přednášek) a práce členů Pražského filosofického kroužku.",0
310,318,Encyklopedická hesla,1935,,0
311,319,Přirozený svět jako filosofikcý problém,1936,"PŘIROZENÝ SVĚT JAKO FILOSOFICKÝ PROBLÉM (1936) Uvedení Tato práce je rozvedením několika jednoduchých myšlenek, které si vyžádalo dosti složitého způsobu výkladu a dokazování. Moderní člověk nemá jednotný názor světa; žije ve dvojím světě, totiž ve svém přirozeně daném okolí a ve světě, který pro něj vytváří moderní přírodověda, založená na zásadě matematické zákonitosti přírodní. Nejednota, která tím prostoupila celý náš život, je vlastním zdrojem duševní krize, kterou procházíme. Je pochopitelné, že se myslitelé pokoušeli často nějak ji překonat; toto překonání se však obyčejně dělo tím způsobem, že se filosofové hleděli jednoho z obou těchto členů zbavit, převést logicky jeden na druhý, učinit – obyčejně na podkladě kauzálních úvah – jeden z nich výsledkem a částí druhého. Tyto problémy jsou živé zejména v moderním pozitivismu, ale nebyly jím nikdy zcela nezaujatě postaveny a vyřešeny. Je však možno jiné řešení nežli to, jež postupuje cestou těchto alternativ, řešení, které zároveň vyhovuje modernímu způsobu dějinného chápání vší skutečnosti; řešení, jež nepostupuje převedením – redukcí – světa přirozeného na vědecký nebo naopak, nýbrž převedením obojího na něco třetího. Toto třetí nemůže být nic jiného než subjektivní činnost, která různým, ale v obou případech zákonitým, uspořádaným způsobem utváří obojí tento svět. Jednota, která stojí za krizí, nemůže být jednotou věcí, z nichž se svět skládá, nýbrž dynamickou jednotou činností, které duch vykonává. Neukázaly však dějiny moderní filosofie od Descarta takovou rozmanitost v pojímání subjektu a jeho činnosti, že pokus založit přísnou filosofii na základě subjektivním se musí zprvu zdát beznadějným? Ale lze ukázat, že hlavní pojetí subjektu, zvláště ta, jež známe z moderních idealistických systémů, mají svůj dobrý důvod, že jsou to zastávky na cestě k oné poslední tvořivé oblasti, na niž hledíme převést sami svůj problém. Vždycky, když zjistíme u vážných myslitelů rozdíl v pojetí subjektivity, je to ukazatelem, že subjektivní rovina nebyla dosud přísně očištěna, že nebylo dosud definitivně rozlišeno mezi výsledkem subjektivní činnosti a mezi touto činností samou. Také otázka subjektivní metody je důležitá. Není subjektivismus synonymem libovůle? Nezdá se například fantastika dialektické metody potvrzovat tento názor? V odpověď na tuto otázku hledím ukázat, že existuje pozitivní, analytická metoda subjektivní, která má význam filosofický, a nikoli pouze psychologický. Je to metoda tzv. fenomenologického rozboru. Od těchto metodických předpokladů přechází práce k vlastním úvahám o poměru člověka k přirozenému světu. Člověk, aniž si to výslovně uvědomuje, má celkové schéma universa, které jej obklopuje. Toto celkové schéma má svou poměrně pevnou strukturu; pokusil jsem se rozlišit její hlavní rysy. Lidský svět je vyznačen protikladem domova a cizoty, časovým rozměrem a zbarvením náladovým. Jedině v takovémto schématu jsou nám věci dány. Úlohou další je najít reflexí ty aktivity poslední, nezávislé subjektivity, v nichž se tento poměr člověka k přirozenému světu utváří. Činnost, která umožňuje a doprovází celý život lidský, je vnímání; ale již samo vnímání předpokládá obsáhlou strukturu, předpokládá původní časové vědomí, v němž se vnímání i vnímané utváří. Dále bylo třeba se zabývat stanovením a rozborem původních tendencí a aktivit, které předpokládá automatický, takřka pasivní průběh každodenní zkušenosti, aktivit, jež nejsou nutně vázány na zásah svobodně jednající, tj. rozhodující se osoby; jeho hlavním předmětem je vyjasnění vnímání, sjednocování a typizování, jež tvoří nutný podklad vší naší zkušenosti. V této souvislosti je pojednáváno též o problémech času, prostoru, substrátu a kauzality ve světě přirozeném. Po tomto ohledání základny našeho světa přistupuje práce k vyšetření aktivit, které jsou ve vlastním smyslu osobní, aktivit, jimiž se svobodná osoba povznáší nad to, co je jí bezprostředně přítomno nebo ji bezprostředně určuje (nad své organické tendence). Je to myšlení a jazykový výraz. Tím, že se těmito aktivitami osoba povznáší nad bezprostřední danost, je zároveň řečeno, že nejsou možny samy o sobě, nýbrž toliko na oné bezprostřední základně. Myšlení a jazyk jsou projevem lidské svobody, lidské dispozice světem, toho, že člověk svým okolím a tendencemi, jež se v něm vynořují, není zcela pasivně určován, nýbrž že si skutečnost aktivně přisvojuje a s ní disponuje. Teprve na základě jazykového myšlení je možná filosofická i vědecká teorie. Také teoretická činnost má svůj objektivní výsledek – pojmy a soudy teoretické jsou kulturní výtvory a mají se k myšlenkovým činnostem podobně jako skutečnosti přirozeného světa k činnostem povahy receptivní (k vnímání, sjednocování a typizování). Myšlení teoretické se vždy vztahuje k předem dané, přirozené skutečnosti, ale to neznamená vždy, že je pouhým pojmovým přepisem daného světa; toliko filosofie je radikální teorií, jíž jde o vědomé zachycení podstatného v světovém procesu, kdežto vědy často přinášejí k své práci předpoklady, jež souvisí s našimi praktickými snahami a jež se teprve dodatečně osvědčují. Ale v žádném případě nerostou naše teorie samostatně, nýbrž nutně předpokládají přirozený svět a lidský život jako svou živnou půdu. Výsledky teorií nesmíme tedy pokládat za samostatně existující jsoucna, nesmíme je odtrhnout od jejich funkce životní, nýbrž musíme je naopak pochopit z ní. Tím je naznačen průkaz, že jednota světa není jednotou materiálu, z něhož se skládá, nýbrž ducha, který jej vytváří a udržuje. I Položení problému Problémem filosofie je svět v celku. Tato teze, odpovídající historickým faktům, u nás, vychovaných moderní vědou, vzbudí bezprostřední odpor. Vědy si rozdělily svět v části a jediné odborně vědecké myšlení zdá se přesným, přísně kontrolovatelným, a tudíž teoreticky významným. Myšlení o celku, klasická ontologie, explodovalo pod tlakem kritických úvah, ale v našem kulturním povědomí nebylo nahrazeno ničím jednotným. Je přímo jedním z rysů našeho moderního života, že k naší životní formě nenáleží žádný určitý názor světa, že naše společnost nemá, tak jako antika a středověk, jednotný a úplný obraz, představu uspořádání skutečnosti. Pokud obrysy takového jednotného názoru tu jsou, dávají komplexi ve srovnání s jinými světonázory silně znegativnělou a zjednodušenou: vyloučena antická a středověká uzavřenost světa, vytlačen z centra chápání život a člověk, neživé vstoupilo na místo života, bůh jakožto explikativní pojem odstraněn. Dá se ovšem říci, že všechny tyto změny v představě světa mají jediný cíl, a tudíž jediný směr: desantropomorfizaci světa. Věci ve světě nutno chápat ne tak, jako rozumíme druhé, obdobné bytosti, bližní nebo živé, nýbrž tomuto způsobu chápání nutno principiálně nedůvěřovat. Samy principy chápání věcí se tedy změnily, nikoli pouze představa světa. Ale změna zasáhla i náš celkový poměr ke skutečnosti. Antický nebo středověký člověk, přemýšleje teoreticky o světě, nepochyboval, že jeho myšlenka se týká principiálně téhož souboru věcí, který mu byl přítomen při prožívání smyslovém, naivním, teoreticky nezprostředkovaném. My sami této jistoty již nemáme, alespoň jí nemá dnešní naše společnost jakožto celek. – Jsme v té situaci ještě vůbec schopni filosofovat a jaký může filosofie pro nás mít význam? Může být naše vědomí o skutečnosti sjednoceno ještě něčím jiným než základními pravidly přírodovědecké metody? Může se za této situace filosofie též nadít jakéhosi sociálního účinku? To všecko může za dvou podmínek, a to – že jednoty potřebujeme a že ji dovedeme svými vlastními silami – ve filosofii – zjednat. Potřeba jednoty je ovšem požadavek praktický; potřeba filosofie souvisí hluboce s lidskou životní praxí; a k filosofování nepřichází dnešní člověk z pouhého @θαυμάζειv#,1 nýbrž z vnitřních těžkostí svého duševního života, svého celkového životního naladění. Chceme zde sledovat tímto způsobem, se zřetelem k této dnešní životní bídě, vznik jedné z tendencí naší moderní filosofie. Podotýkáme předem, že náš výklad této situace nepramení z žádného romantického hodnocení (resp. znehodnocování) přítomnosti, nýbrž je pouhým pokusem rekonstrukce ideálního typu dnešní nihilistické nálady, založeným na historických poznatcích i analýze psychologické. Za základní konstituens této nálady, tohoto životního pocitu, pokládáme celkový poměr člověka ke skutečnosti, jeho vyrovnávání se s milieu, v němž žije. Tento poměr obsahuje zvláštní dvojakost, kterou musíme zprvu vylíčit, a k tomuto účelu musíme zavést určité základní pojmy. 1 Svět naivního života a svět vědecký. Jejich prvotní opozice. Jak obojí uvést v soulad? Dříve, než je v člověku vzbuzen výslovný teoretický zájem, vytváří se mu již představa o světě, aniž by se výslovně o její vypracování snažil. Tato představa má sama zase dvě složky: složku, kterou bychom mohli nazvat danostní, a složku výkladovou, interpretační či doplňkovou. K složce danostní patří všechen zformovaný smyslový materiál, veškerá přítomná i minulá, vlastní i cizí názorná zkušenost; ke složce výkladové počítáme veškerá naivní, spontánní rozšiřování oboru genuinní zkušenosti v kvazi-zkušenostech. Toto naivní extrapolování nelze nazvat teoretizováním, leda cum grano salis, neboť teoretická tendence zde ještě nevykrystalizovala, neodstínila se od ostatních a kritický požadavek neprocitl. Ale přece je tu již spontánní myšlenková tvorba, která jde za hranice prakticky užitečného. V primitivním člověku i dítěti před jakýmkoli výslovným přemýšlením se vytvářejí názory o věcech tohoto světa, které často nedovede odlišit od jeho daností a které průběhem osobního vývoje mohou ustoupit, a to zcela automaticky, názorům jasnějším a vypracovanějším. Jistěže struktura této složky interpretační je u lidí na různém stupni historického procesu různá; mnozí se domnívají, že se liší též podstatně sama kategoriální struktura složky danostní. Faktem, kterého ke svým výkladům a k postavení problému jedině používáme, zůstává, že přede vším teoretizováním ve smyslu výslovného kladení teoretických problémů je nám již nejrozmanitějšími druhy zkušeností dána předmětnost a že k této předmětnosti se domníváme mít bezprostřední přístup a určitou svobodu dispozice na základě svých osobních cílů a rozhodnutí; život v tomto světě naivním je život mezi skutečnostmi, a i když nastává často korektura našich anticipací, nemění nic na celkovém rázu tohoto života s věcmi. A protože veškerý tento okrsek skutečností je dán bez našeho výslovného teoretického přičinění, bez teoretického úsilí a umění, tedy přirozeně, nazýváme jej světem přirozeným či naivním; za jeho rys nejcharakterističtější pokládáme, že jest zde právě bez našeho svobodného zásahu, na základě pouhého faktu naší zkušenosti přede vším stanoviskem teoretickým. Stanovisko této prosté, naivní zkušenosti nazýváme přirozeným; tradičně je označováno též jako přirozený názor či pojem světa. Je nyní třeba s ohledem na dnešní velmi obecně rozšířený životní pocit říci, že člověk, který prošel moderní vědou, nežije již jednoduše v přirozeném, naivním světě a jeho habitus celkového poměru ke skutečnosti není přirozený názor světa. Tento fakt pak nelze převést na okolnost, že bylo teoretizováno; lidé teoretizovali velmi dlouho, než opustili přirozený názor světa, názor o bezprostředně dané skutečnosti, o životě v srdci reality. Byl zde sice Parmenidés z Eleje, ale byl i Aristotelés, který svou geniální syntézí ideje a skutečnosti „zachránil fenomény“2 na více než tisíc let. Důvodem toho, že moderní člověk, tj. člověk prošlý tradicí hlavních myšlenek moderní přírodovědy, nežije již v přirozeném názoru světa, je to, že naše přírodní věda není prostě rozvíjením světa sensus communis, tohoto světa naivního a přirozeného, nýbrž je jeho radikální rekonstrukcí. Bylo často upozorněno, že tendence moderní přírodovědy, zvláště fyziky, má něco společného s eleatismem; analogické však není jen jejich pojetí jsoucna jako věčného, všečasového myšlenkového objektu, nýbrž i lidský důsledek rozštěpení životního milieu na život ve světě pravdy a život ve světě pouhého zdání. V obojím případě podobným způsobem znehodnocen je naivní svět. Descartův boj proti „zmateným ideám“ není pouze boj proti aristotelismu; za touto historickou opozicí skrývá se hlubší – boj vědeckého světa proti naivnímu. Co dotud platilo za skutečnost, již jí není; skutečnost je aspoň ve svém posledním základě jiná – je především poslušna matematických zákonů, je nutno ji pochopit sub specie matematického formálního modelu. Pojmy a zásady, které se mu příčí, musí být – a pozvolna jsou – z uvažování o pravé skutečnosti odstraněny. Co jedině přichází v úvahu, je matematický mechanismus, „opus quod operatur Deus a principio usque ad finem, summaria nempe naturae lex“,3 matematická struktura dění. Ovšemže se nepřestane klást otázka, co počít nyní s přirozeným stanoviskem a se světem přirozeného názoru. Prvotní a dodnes nejrozšířenější způsob jeho interpretace je kauzálně psychologický. Naivní svět je výsledkem kauzálního (v širokém smyslu, nevylučujícím „psychofyzický paralelismus“) spojení mezi určitými ději „fyzickými“ a „psychickými“, je subjektivním fenoménem objektivity. Mezi obojím světem, objektivním a naivním, je určitá míra shody, ale tato shoda je pouze strukturní (týkající se struktury vztahů), nikoli kvalitativní. Důležitý pro nás je tu však směr výkladu: je to směr od výsledků přírodovědy zpět k „subjektivním danostem“, které se k oněm zákonitě přiřazují. 2 Působení vědeckého pojetí světa na náš životní pocit Leč naším účelem zde není vykládat vznik a podstatu přírodovědeckého výkladu v nové době, nýbrž jeho působení na náš pocit života. Prvním a nejsilnějším jeho důsledkem je, jak již z předchozího patrno, že náš svět naivní je postižen charakterem nepůvodnosti, odvozenosti. Ne že bychom si na každém kroku uvědomovali, že jeho kvality a struktury „de facto“ neexistují, jsou pouhé „fenomény“; ale celé toto prožívání věcí i nás samých je postiženo předznamenáním nepůvodnosti a zdaje. Je to život daleko od pravých, tvořivých světových sil, v nedůvěře k bezprostřednímu chápání. Člověk sám ve své pravé podstatě je ovšem rovněž částí přírody, onoho existentního geometrického systému, jehož složení i pro oči vědy se in concreto často mění, ač princip chápání zůstává v podstatě týž a očišťuje se pouze od svých historických strusek. Jakožto část přírody je viděn sub specie určité soustavy možných akcí, jež může přijmout a vykonat, tj. změn, jež se s ním mohou udát a které může způsobit, a tyto akce je nutno studovat opět se zřetelem na jejich objektivní zákonitost, aby bylo získáno objektivní pravidlo sil, jež člověka bez jeho vědomí řídí a donucují. Subjektivní pocit svobody nemá z hlediska tohoto chápání ceny noetické, je pouhý effectus non efficax.4 Často zdůrazňovaný rozpor mezi citem svobody a objektivním posuzováním člověka je v podstatě pro moderní lidstvo spor mezi tímto dvojím světem, naivním a vědeckým. Tento konflikt ovšem z hlediska vědeckého objektivismu neexistuje, poněvadž naivní život a priori nemá v soutěži s principy vědecké rekonstrukce skutečnosti žádné hodnoty noetické. Naivní svět, pojatý jakožto parciální (ovšem strukturní) obraz skutečnosti přírodní, nemůže obsahovat nic, co by se nedalo objektivně zařadit a vyložit, nemůže nikdy platit za argument proti objektivismu. Otázka je však, zdali se skutečně takto pojmout dá a zdali toto pojetí samo neznásilňuje vždy náš původní, přirozený životní cit, který je ovšem svérázná zkušenost a jako taková má snad nárok noetický, který je záhodno uvážit. A tu je důležitý pocit a poznatek, že na základě objektivistického výkladu člověka se vlastně nesmím cítit svobodným; svoboda aspoň nemá ten význam, který jí naivní člověk přičítá, není spontaneita rozhodnutí a volnost disponování svými možnostmi poznání a volby, nýbrž je např. nezávislost na vnějším nátlaku.5 Je pak důležité, že v tomto zvláštním konfliktu bez kontaktu může pod vlivem vědeckého nazírání nastat pronikavá změna v samých základech životního citu; člověk žije v základní apercepci své nesvobody, cítí se jako agent objektivních sil, pociťuje sama sebe ne již jako osobu, nýbrž jako věc. Aniž bychom si to výslovně uvědomili, došlo tak k záměně našich prožitků, k záměně, jež nám pak dovede snadno zakrývat jejich hlubší povahu. Aniž vyšel ze sebe sama, člověk se zvěcnil, odcizil svému přirozenému životnímu citu a stává se tím, zač se považuje, aspoň na povrchu své bytosti. Z tohoto zvěcnění, pojetí člověka jako věci, komplexu objektivních sil, které nazveme sebeodcizením, vyplývá další fenomén, sebeabdikace. Sebeabdikace je spolehnutí na „přírodu“, při kterém člověk nediriguje sebe ani druhé z nějakého osobního stanoviska, nýbrž oddává se nesoucím jej impulsům. Jelikož nežije sám ze sebe, nýbrž život přijímá, nemá otázka po celkovém smyslu v životě vlastně význam; „smysl“ je v sledování impulsů, a ty sledujeme automaticky v každém případě. Reflexe nemá základní životní důležitost, nýbrž je celá ve službě činnosti, poněvadž každé osobní rozhodnutí vyplývá z nějaké vis a tergo,6 z přírodní nutnosti ležící pod povrchem prožitků. Práce a činnost není zde tak prostředkem k svobodně uchopenému účelu, nýbrž jednak prostředkem úkoje přirozených, lépe přírodních tendencí, jednak záchranou před marností reflexe7 a jiných životních svodů: jednak životní nutností, jednak zaneprázdněním. Z tohoto snížení citu osobnosti pramení pak, že bledne i pocit ohrožení člověka objektivními mocemi, pocit svéráznosti života, že objektivní mrtvo se prostírá i do našeho prožívání sama. Vší životní rozmanitostí jako by zazníval jediný tón lhostejné nicoty, který činí všecky věci rovny a je jakousi spravedlností životního zdaje s jeho nerovnoměrným rozdělením zájmů a nezájmu, světel a stínů. – Že i při takovém vědomí abdikace je možna bodavá úzkost (z konečnosti existence), je dalším dokladem vnitřních sporů, do nichž sebeodcizení člověka zaplétá. Odcizený člověk těžko se vžívá do úlohy, kterou si sám předepsal, či lépe, kterou mu předepsal objektivistický názor o jeho vlastní podstatě; život v něm prchá před tímto smířením na hřbitově, a nemoha se zbavit své vlastní apercepce, hledí alespoň zavřít oči a zapomenout na vlastní situaci v tisíci rozptýlení, jichž moderní život poskytuje tak hojně. Není potřebí líčit dále důsledky této koncepce. Člověk je bytost do určité míry plastická a může se pokusit žít i proti přirozenému pořádku vlastní bytosti; ale zaplétá-li se tím do skličujících konfliktů, je patrno, že jednoty potřebuje. A tak je dán první index k položení problému, indicie potřeby filosofie jakožto funkce jednoty pro naše roztříštěné vědomí, které se potácí od naivního světa k vědeckému a naopak, odbývajíc svou nešťastnou existenci mezi těmito dvěma pozicemi, žitými jako protiklady. Tato funkce jednoty má sama sebou význam praktický; jeť patrno, že právě líčená koncepce vychází až příliš vstříc ne právě vznešeným tendencím lidské povahy a nejeví se právě vhodnou půdou pro vznik a rozvoj silné osoby. 3 Pokus historické typologie možných řešení problému. Berkeley, Reid, Jacobi, Goethe. Moderní pozitivismus: Avenarius, Mach, B. Russell, Carnap, Wittgenstein, fyzikalismus Paradoxní zmatek, který vyvolala přírodovědecká revoluce, tato doktrína „jasných a zřetelných“ idejí, vede k tomu, že myslitelé nové doby si záhy ostřeji uvědomují rozdíl světa naivního a zvědečtělého. Někteří pocítili záhy, že poměr obojího nelze rozhodnout s dogmatickou přímočarostí ve prospěch jednoho z nich. Přesto trvalo dlouho, nežli byl problém přirozeného názoru světa položen v termínech poněkud adekvátních, aby totiž přirozený názor světa sám se stal problémem a nebyl odbyt několika předsudečnými úsudky. Čeho je k debatě o přirozeném názoru světa především zapotřebí, je zachycení, analýza a restituce daného stavu věcí, je potřebí, aby přirozený svět byl co možná přesně popsán ve svých základních strukturách a aby bylo vyšetřeno, jak jeho části a momenty vzájemně souvisí. Úlohu takového popisu si do doby poměrně nedávné žádný filosof nepoložil, a když se tak později stalo, pak zprvu prostředky neadekvátními. Přesto však se náš problém aspoň rýsuje záhy v počátcích moderní filosofie. Berkeley útočí vehementně na karteziánské rozštěpení světa na mundus sensibilis našeho bezprostředního názoru a mundus intelligibilis vědeckého rozumu.8 Tento dualismus hledí Berkeley odzbrojit za každou cenu – i za cenu reality věcí vůbec. Berkeley se míjí s problémem, na který v podstatě míří, protože jej chápe příliš široce: dualismus neleží totiž v ideji nezávislého objektu, v ideji hmotné substance, nýbrž v ideji hmotného substrátu matematicky pojatého. Pojav problém příliš široce upadl Berkeley sám do nástrah objektivismu svým pochopením duševního života jako kolekce představ, pojetím, které, pocházejíc z Lockova polovičního senzualismu, nezapře svůj historický původ právě z toho metafyzického dualismu, který Berkeley popírá. Tato do sebe uzavřená kolekce představ, pojatých jako atoma, nemá v sobě nic specificky subjektivního, nýbrž je prostou kvalitativní komplexí.9 Na toto nesmírně ochuzené a interpretativně falšované duševno se pak u Berkeleye děje redukce všeho jsoucna; tím se Berkeley zbavuje dvojsvětí, aniž znehodnocuje vědu. Provádí to pomocí dvou principů: 1. vše, co o věcech víme, víme skrze své dojmy, 2. souvislost toho, co nazýváme věcmi (analogicky to platí o příčinách), není souvislost reální, nýbrž sémantická, značková. Dojmy o „věcech“ nejsou ničím jiným než znamením pro jiné dojmy, s prvními zákonitě spojené. Berkeley si tedy v podstatě pomáhá tím, že ničí naivní pojem substance, věci, umělou interpretací, která má se substanciálním vztahem určité společné rysy, ale nepostihuje ho v tom, co je pro něj charakteristické.10 Jako vztah věcný, i vztah sémantický jde od smyslového k přímo nevnímanému, od zjevného k právě skrytému, ale vztah věcný nadto obsahuje momenty jiné, je významovou komplexí velmi složitou: Berkeley zařizuje svět s geometrickou jednoduchostí. Ptát se pak po důvodu uspořádanosti světa do tříd a zákonů znamená mu ptát se po božském rozumu vládnoucím světem. Věci a zákony jsou takřka slova a věty božské řeči, kterou bůh se dorozumívá se svými stvořeními. Metafyzický problém povahy jsoucna byl tak Berkeleyem řešen pomocí pojmu božské gramatiky. V pozici Berkeleyově byla závislost na kartezianismu záhy poznána; byli to zejména skotští filosofové, kteří si ji živě uvědomili a proti ní protestovali. Th. Reid poukazuje na genetickou řadu Descartes – Malebranche – Locke – Berkeley – Hume a vidí, že počátek toho, co nazývá „the universal deluge“,11 jest hledat už u Descarta. A je zajisté správné, že myšlenka, proti níž Reid zejména bojuje, že totiž bylo nutno dokazovat existenci „vnějšího světa“, má zdroj v reifikaci subjektivna, která u Descarta jako reprezentanta propracovaného systému matematického pojetí světa nachází svůj první systematický výraz: zde je duch ještě radikálněji než v platonismu oddělen od světa, ale zároveň učiněn nehmotnou, neprostorovou věcí. Ale důvod tohoto paradoxního faktu, že duch, radikálně nyní oddělený od ostatní skutečnosti, musí sobě samému dokazovat ontologický dosah svého nároku na objektivní poznání pomocí vlastních idejí objektu, nevidí Reid správně v Descartově základním matematismu, nýbrž v tom, co nazývá „the ideal system“, v Descartově subjektivismu, který má docela jiný a, jak bude dále ukázáno, nepoměrně hlubší význam. A tak Reid, který tuší správně odpůrce, nevidí místo, kde jej napadnout, a nemá nic jiného na zřeteli než podávat odlišné řešení téhož – špatně položeného – problému. Podle Reida je pretenze moderní filosofie absurdní, poněvadž opouští pole, na kterém jedině může filosofie růst a z něhož se živí – půdu sensus communis, v němž leží principy všech našich možných poznatků prakticky životních i vědeckých. Reid nechce připustit, že příchodem moderní přírodovědy událo se v našem světě něco kromobyčejného, výslovně tvrdí, že člověk, který poprvé zjistil, že voda chladem mrzne, postupoval zcela tak jako Newton, nacházející gravitační zákon nebo vlastnosti světla, a svádí všechnu nejistotu, která byla již v jeho době pozorovatelná v lidském sebecitu, na hybris filosofů, kteří se přenášejí přes požadavky sensus communis a hledí filosofii učinit na něm nezávislou – úloha, kterou srovnává s titánskou vzpourou proti všemocnému Diovi. Tak Reid (právě tak jako jeho francouzský předchůdce Cl. Buffier)12 sice bojuje proti protivníkovi, který je původcem nejednoty, jíž chce odpomoci, ale neužívá k tomu vhodných zbraní. A tam, kde bychom hledali u Reida pozitivní rady, odpovídá výsledek metodě: Reid má sice jemné analytické poznámky,13 ale vcelku se jeho analýzy pohybují uvnitř pojmového schematismu lockovského. Skutečného popisu, ba ani problému popisu světa sensus communis u něho není. Reid a jeho stoupenci jsou silně rozkolísanými stoupenci přirozeného názoru světa; jsou odhodláni bránit ho proti pretenzím filosofie, ale nikoli proti nárokům vědy, která se sama etabluje jako ontologie. Problém přirozeného názoru světa nikdy nebyl v Reidově škole plně ujasněn; k důkazu toho stačí přihlédnout k tomu, jaké výtky mohl např. Hamilton pronášet proti mírným náběhům Reidovým ve směru naivního realismu14 – stanovisko školy není vcelku podstatně odlišné od pozice Lockovy. Ale živý dojem, že moderní filosofie je v samých svých základech nějak nepřirozená, je jedním z určujících faktů duševní situace konce 18. století; vyplynula-li již Reidova filosofie z tohoto dojmu, zajisté působila též sama dále k jeho posile. Ve stejném směru postupují filosofické směrnice upřímně iracionalistické, z nichž třeba jako příznačný zjev vyzvednout Jacobiho. Jacobi je reprezentantem opět jednoho typického stanoviska k našemu problému, stanoviska, jež i dnes bývá zastáváno: jedině přirozený názor světa zasahuje skutečnost, veškeré racionální zpracování tohoto světa, tudíž věda i vědeckými principy a v jejich jménu pracující filosofie, je diskreditováno jako sterilní a mající hodnotu pouze instrumentální. Ne že by toto racionální zpracování nemělo závaznost; ale aby mohlo traktovat o věcech, musí si je upravit v schémata, jež mu odpovídají. Co věda chápe, je pochopitelné, ale ne reální; ničí „šerosvit věcí“, jejich individuálnost, život, nevýslovnost jejich určení a vztahů. Filosof nesmí podlehnout iluzi, že dovede vyložit věci v jejich podstatě, říci, čím jsoucno jest. Podstatná funkce filosofie je pouze odhalit jsoucno, sledovat analýzu až k tomu, čeho nelze analyzovat, až k poslednímu fenoménu, který je povahou svou nepřístupný, nepochopitelný abstraktnímu rozumu. – Je pak zajímavé najít téměř tutéž formulku, kterou Jacobi definuje úkol filosofův, pod rukou Goethovou, když v nauce o barvách definuje filosofický význam svého zkoumání: „vom Philosophen glauben wir Dank zu verdienen, dass wir gesucht, die Phänomene bis zu ihren Urquellen zu verfolgen, bis dorthin, wo sie bloss erscheinen und sind und wo sich nichts weiter an ihnen erklären lässt.“15 Odpor Goethův k výkladu přírody more mathematico je znám; přitom však Goethe není hlasatelem protiscientismu a iracionalismu vůbec, netvrdí jako Jacobi, že pokus chápání přírody musí nutně skončit v mechanickém pojetí světa, nýbrž jeho myšlenka je reforma vědy, její sblížení se světem přirozeným, vybudování na principiálně jiné bázi, než je matematická podstata přírodovědy. V této přírodovědě především se nespoléhá na princip jasných a zřetelných idejí; nezbadatelno je v ní stále živě přítomno, je v samém centru přírody, a nejblíže nejsme tomuto centru v křišťálové jasnosti myšlenkových konstrukcí, nýbrž při zachycení prafenoménů, oněch „prostředků, jak vyvést černé absolutno na světlo denní“, podle výroku Hegelova,16 prostředků, jež jsou zároveň ideální a reální, intelektuální a smyslové, inteligibilní a zkušenostně dané. Jak patrno, je zde pokus s přírodou se znovu sežívat, chápat její vnitřní rytmus, prohloubit přirozené svazky, které nás s ní spojují, místo aby byly vědou systematicky přetínány. Tak je Goethova přírodověda návratem do renesance a zároveň branou k přírodovědeckému úsilí německých idealistických filosofů; úsilí při vší neúspěšnosti z hlediska našeho problému důležité a příznačné, ukazující těžkou krizi, kterou v ekonomii našeho duševního života moderní objektivismus a matematismus způsobil, úsilí, které bude jednou nutno právě z hlediska tohoto problému probádat, ptát se v něm po schůdných cestách, v celém jeho bohatství zhodnotit a případně vytěžit. Zde nemůžeme celé toto hnutí ani naznačit, natož utřídit; jedno je mu však společné, a to i s Goethem, jehož přírodní filosofie byla právem označena za úvod do myšlenkového světa německého idealismu:17 nedostatečné vědomí pozitivního významu moderní matematické přírodovědy, pocit, jako by bylo možno tuto epizodu definitivně překonat a zapomenout, jako je zapomenuto na nějaký intelektuální omyl. V tomto bodě chybí i německému idealismu konkrétní názor historického procesu ducha jakožto tvořivého a pozitivního i tam, kde popírá. Ve skutečnosti rekonstrukce přírody galileovské a karteziánské tradice pokračovala téměř nerušeně svou cestou vpřed a v záři jejích úspěchů intelektuálních a praktických pokusy o vědu jiného rázu a směru úplně vybledly. Problém ovšem zůstal. Jenže po uzavření tří možných východisek, reidovského neuznání problému, jacobiovského iracionalismu, který se soudí sám, a goethovské vědecké reformy, bylo nutno ještě znovu pokusit se o něj právě na základě myšlenkových prostředků, které sama moderní věda dává do ruky; bylo nutno pokusit se o výklad naivního světa nikoli pouze na základě [světa] matematického, nýbrž jakožto identického s ním. Podobně jako u Berkeleye setkáváme se nyní s předěláváním, přeinterpretováním naivní zkušenosti, které si nicméně klade za úkol tuto naivní zkušenost postihnout a retablovat v jejích právech. Rozsáhlým pokusem tohoto druhu je Avenariova kritika čisté zkušenosti.18 Podle Avenaria dá se ukázat, že neexistuje dvojí svět, dvojí realita, na základě analýzy zkušenosti o našem přírodním i lidském okolí. Rozdíl fyzického a psychického jsoucna19 pro Avenaria není radikální, obojí je součástí téže skutečnosti – psychično je pouze určitá funkce „kolísání“ nervové soustavy (myšlené jakožto logicky nutný předpoklad zkušenosti, a nikoli jako hmotná věc o sobě). Avenarius hledí provést toto hledisko důsledně probráním vší psychologicky přístupné zkušenosti. Svůj naturalistický program nikde nezastírá, naopak vystavuje jej téměř v každé řádce na odiv, jeho ideálem je zavedení přírodovědecké zákonitosti do úvah o tom, co dotud bývalo označováno jako subjekt, vědomí. Tyto termíny se u Avenaria nevyskytují; jsou to idola, která padají při pravé analytické konsekvenci, jež zná pouze „elementy“, „charaktery“, „věci“ a „myšlenky“. V detailech je Avenarius jemným analytikem, ale problém v jeho hloubce nevidí, protože jej rozhodl již způsobem, jak jej položil.20 Totéž platí o Avenariově duševním blíženci E. Machovi;21 je známo, jak jeho analytické zkoumání „počitků“ vedlo k objevu tvarových kvalit, bylo tedy psychologicky velmi plodné, ačkoli vycházelo od základů filosoficky přinejmenším sporných. – Bylo těmto myslitelům dosti právem namítnuto, že rozbíjejí zkušenost, jejíž jednotu nedovedou rekonstituovat. Je-li zkušenost vždycky rozmanitostí elementů, co váže tyto elementy dohromady?22 To nemůže přece být zase jen element vedle ostatních, poněvadž by se táž otázka kladla i pro něj, atd. Již R. Avenarius se snažil svému pokusu interpretace naivní zkušenosti dodat přesnosti a přehlednosti zavedením formálního vyjadřování, užíváním algoritmických formulek. Ještě mnohem dále šli v tomto směru filosofové, kteří na analýzu zkušenosti aplikují logistiku. Nemůže být účelem těchto řádků, které se pokoušejí pouze o všeobecnou typologickou charakteristiku stanovisek zaujatých k našemu problému, probírat široce podstatu a vývoj novorealismu ruského, anglického a amerického. Můžeme pouze na některých příkladech ukázat, jak náš problém si v nich uchovává funkci východiska a jak se při jeho řešení uplatňují tendence námi již konstatované. Jsou nauky, které dnes silně působí a o nichž teprve podrobná analýza může ukázat, že je lze převést na kombinaci stanovisek již uvedených; poněvadž usilují o syntézu, nevynikají u nich vždy radikální konsekvence, na kterých nám záleží. Z toho důvodu nebudeme pojednávat o Bergsonovi ani o Whiteheadovi. A právě tak není naší intencí podávat skutečné dějiny naturalistického extremismu u jeho jednotlivých stoupenců. Budiž dovoleno jen naskicovat jisté charakteristické body. Zde je Bertrand Russell se svým pokusem ukázat poznání vnějšího světa jako půdu k aplikaci vědecké metody ve filosofii.23 Vycházeje od Berkeleyovy kritiky substancialismu, kritiky, jak jsme viděli, indikované problémem dualismu přirozeného a přírodovědeckého světa, staví poznovu otázku inference ze sféry „subjektivní“ na „objektivní“. Za tím účelem provádí napřed hrubou analýzu toho, co je nám v každodenní („smyslové“) zkušenosti dáno, na data „pevná“ a „mlhavá“. Pevná data jsou „smyslové kvality“, mlhavá předměty sensus communis, jako nábytek, nástroje, hory atd. Pouze pevná data bere pak za východisko, od něhož nutno dospět k objektům. Objekty pokládá Russell za logické konstrukce z „pevných dat“. Konstruování ve světě sensus communis liší se od konstruování vědeckého pouze nepřesností. Odsouzením této nepřesnosti padá především kategorie substance, která musí být nahrazena pojmem série aspektů, poslouchajících fyzikálních zákonů, pak pojmu prostoru a času jako domněle samostatných entit. Tak dosahuje Russell stanoviska, jež implikuje pouze „data“ a logické konstrukce. Na toto stanovisko je pak redukován celý svět; předěl subjektu a objektu byl smazán, sensus communis má pravdu po materiální, datové stránce, věda po stránce formální. Russell je nedůsledný v tom, že se dovolává jednoduše „animální víry“ tam, kde jde o překročení souboru vlastních pevných dat, tedy o otázku tzv. solipsismu, která při způsobu, jak se mu klade problém, je nevyhnutelná a nezodpověditelná. Carnap24 byl tu důslednější, prohlásil tuto otázku za falešný problém, protože při přesném logickém vyjadřování se nedá ani formulovat, a odvážil se konstrukce („konstituce“) světa na bázi soukromopsychické. Největší důležitost pro celý tento myšlenkový styl měly však úvahy Wittgensteinovy o povaze světa a povaze řeči.25 Wittgensteinův traktát je, stručně řečeno, ontologická teorie logiky. Povaha logiky tu vyplývá ze struktury světa, ale naopak lze také říci, že nic není vhodnějšího k objasnění povahy světa než úvaha o podstatě logiky. Svět je soubor fakt, fakta jsou komplexe „věcí“, věci mají obsah a formu, forma je prostor, čas a „barevnost“. (Barevnost odpovídá kvalitativní stránce skutečnosti, jak nám ji dávají smysly.) Že svět není soubor věcí, nýbrž fakt, je důležité. Neboť každé faktum obsahuje vztah a každý vztah má určitou formální strukturu. Tato formální struktura to je, co umožňuje jazyk, který není nic jiného než logický obraz světa. Logický obraz je tam, kde mezi dvěma fakty existuje shoda struktury.26 Tak věta přímo ukazuje strukturu faktu, který je jejím smyslem. Věty mají vůbec smysl pouze pod touto obecnou podmínkou, že lze posléze i jejich nejsložitější výrazy rozložit v takové, jež ukazují strukturu elementárních fakt, z nichž se skládá svět. Je-li výraz v takové formě, že jeho jednotlivým značkám odpovídají jednoznačně předměty zobrazovaného faktu, pak máme co činit s větou úplně analyzovanou. Každou větu možno posléze převést na formu úplně analyzovanou, čímž je posléze zaručena shoda věci s jejím obrazem. Celý svět je vyjádřitelný, ale s podmínkou, že vyjádření samo patří k světu jako jeho pouhá část, jako podrobené týmž obecným zákonitostem. Smysl má jen věta schopná verifikace přímým srovnáním dvou fakt, věty a jejího předmětu. Celá logika vyplývá jednoduše z pravidel zobrazování. V logice nevyjadřujeme sami pomocí značek, co chceme, nýbrž v ní vypovídá sama povaha podstatně nutných značek. Takzvané logické zákony jsou tautologie, tj. takové kombinace propozičních značek, které platí pro všecky možné kombinace pravdivostních hodnot propozic elementárních. V logice se ukazuje něco ze samé podstaty světa prostě proto, že logická je základní přírodní struktura. Nelze nikdy se postavit, nikdy zhřešit proti logice. Myšlenka je vždycky logická. Teze Wittgensteinovy, tvářící se jako naprosto nepředsudné logické úvahy, ve skutečnosti však, jak patrno, obsahující celou objektivistickou, matematickou teorii jsoucna již ve východisku, se staly základem nového polemického tažení proti vší „metafyzice“, které provádějí horlivě někteří členové „vídeňské školy“. Toto tažení spočívá v tom, že tzv. metafyzickým větám, v nichž figurují pojmy jako „princip“, „Bůh“, „absolutno“, „nic“ atd., se upírá nejen pravdivost, nýbrž, na základě Wittgensteinových úvah o řeči jako logickém obrazu věcí, každý smysl. Je nutno zdůraznit, že slovu „smysl“ dávají tito logistikové význam, který není běžný, nýbrž předpokládá jejich zvláštní metafyzické teze (logický atomismus, shora líčený) a zvláštní teze o povaze jazyka. Nikde se však ještě nestal důkladnější pokus ukázat, že tento pojem smyslu se kryje s naším běžným, každodenním užitím; taková pozice je těmto myslitelům vzdálena. Postaveni před fakt, že lidé po tisíciletí se domnívali, že věty s takovýmito jmény mají smysl, vypomáhají si poněkud snad příliš levným srovnáním metafyziky s hudbou, evokující city a nálady, rozhodně však popírají, že by se tu myslilo.27 Počínaje Wittgesteinem úvaha o roli jazyka v ekonomii představ o světě se stává pro objektivisty základní. Problém jednotného názoru světa se odtud klade jako problém jednotné řeči vědy. Moderní stoupenci scientistického objektivismu formulují svoji tezi tak, že poznatky všech možných vědeckých oborů se dají vyjádřit v řeči matematické fyziky; to je teze „fyzikalismu“, který tak provádí definitivně škrtnutí „subjektivních“ zkušeností z oboru předmětů jasného a určitého vědění. Není možno neuznat, že jedna ze základních tendencí moderní vědy zde byla vskutku domyšlena do důsledků, že univerzalitou fyziky jakožto jednotné teorie proti oblasti „pouhých dat“, rovněž tak nyní na jednotné úrovni stojící, byla zde, v tezi jednotné fyzikální řeči, dovedena do konce matematická rekonstrukce světa, počínající Galileim a Descartem. Je to teze důsledně vybudovaná, vnitřní kritikou sotva otřesitelná. Lze však ukázat u této teze na její historický původ a s tím souvisící dogmaticko-metafyzický ráz; lze též ukázat, že fyzikalistický systém nemůže v sobě obsáhnout svět naivního prožívání, který musí být vždy nějak abstraktivně preparován, aby vyhovoval obrazu, který si tento „empirismus“ vytváří o bezprostřední zkušenosti. Jak dokázat, že tento tak bohatý a vždy celistvý naivní svět se všemi svými artikulacemi, praktickými charaktery, rysy známosti, náladovými zbarvenostmi atd. je pouze jakousi nedokonale formulující fyzikou? Fyzikalismus může jistit zákonitou korespondenci, ale nikoli identitu obojího světa, konstrukcí a prožívání, a tak je posléze po průchodu rukama fyzikalisty náš problém tam, kde byl dříve – člověk se i nadále potácí v dvojím základně odlišném názoru reality se všemi praktickými důsledky této diskrepance, jak byly naznačeny výše. 4 Anticipace vlastního pokusu o řešení. Transcendentální teorie zkušenosti je s to smířit domnělé protiklady. Subjektivismus proti všem druhům objektivismu. Z vylíčení pokusů o zjednání jednoty skutečnosti možno vyčíst, že neskončily úspěchem. Důvodem toho zdá se nám být, že všecky tyto pokusy bez výjimky vycházejí od úvah o podstatě objektu a odtud teprve kráčejí k výkladu prožívání, aniž vyvinuly dostatečné deskriptivní a analytické úsilí k zachycení tohoto prožívání v jeho původní podobě a v jeho naivním světě. V této práci pokusíme se jít cestou právě opačnou. Pokusíme se pod nánosem moderního objektivismu objevit znovu pojem, který obsahuje reální klíč jednoty, již hledáme, a tímto pojmem je nám subjektivita. Nesmí nás mýlit, že již před stoletími bylo k ní poukázáno jako k základní rovině filosofické; smysl karteziánské reflexe je dodnes nedořešeným problémem.28 V následujícím zkoumání půjdeme za tímto smyslem cestou, kterou šla moderní filosofie ve svých charakteristických reprezentantech. Nyní však se musíme pokusit povědět anticipačně, co od této filosofické anamnézy doufáme a proč se nám zdá, že subjektivním zaměřením můžeme retablovat porušení světové jednoty, které moderního člověka ohrožuje v tom, co má podle Dostojevského29 nejdražšího, totiž v jeho osobnosti. Především podotkněme, že subjektivismus nechápeme jako Berkeley, který formálním přeinterpretováním zkušenosti docházel redukce jsoucen objektivních na reální konečné subjekty. Náš pokus vychází od úvahy o povaze zkušenosti vůbec, která je vždycky zkušeností o skutečnu, o něčem jsoucím v nejširším smyslu, ať toto jsoucí je „subjektivní“ či „objektivní“, reální či ideální, dáno originárně nebo pouze způsobem nevlastním, atd. Veškerá rozmanitost jsoucího je předmětem zkušenosti. Čím je ve své poslední podstatě zkušenost? Je-li jejím podstatným rysem, jak se domníváme, zabývání se jsoucím, patří k ní zajisté funkce chápání jsoucna. Pochopit vznik zkušenosti o jsoucím znamenalo by zkoumat funkci chápání jsoucna. To však nelze provést obvyklou metodou psychologickou, která nás může vést vždy pouze k určitým imanentním skutečnostem, jež ve svém smyslu odkazují opět k objektivnímu světu. Kdykoli provádíme psychologickou reflexi, jsme v určité, omezené doméně jsoucího, a nemůžeme tedy sledovat sám vznik funkce jsoucna. Má-li takový úkol vyhlídku na úspěch, musí být rekurováno k hlubší subjektivitě, jež již není v obvyklém smyslu slova existentní, jež již není jsoucnem mezi jsoucny, nýbrž veškerenstvo jsoucího v sobě zákonitým způsobem utváří, a to tak, že jednotlivé etapy tohoto procesu se zákonitě předpokládají. Tak se ukáže nutnost odlišení dvojí subjektivity, tvořivé a stvořené, mluveno zhruba, a pouze o této druhé bude možno říci jednoznačně s Descartem: cogito – sum. Tvrdíme, že takový metodický postup je možný a že se na jeho základě ukazuje, že transcendentální, tj. ona preexistentní subjektivita jest svět. Úkolem filosofie je reflexivní zachycení tohoto procesu. Od toho, co je nám jako lidem na světě předem dáno, musí se přejít k strukturám transcendentální subjektivity, v nichž se realita formuje. K tomu je však předpokladem zachycení a fixace struktur danosti samé. Z toho vyplývá úkol popisu daného světa v podstatných strukturách všech jeho okrsků. Zároveň odtud vyplývá určitá přednost naivního universa před universem vytvořeným v teoretických aktivitách, a tím je toto naivní universum ve značné míře legitimováno. Leč svět jakožto universum nám již není mrtvým objektem, nýbrž ve věčně tryskající aktivitě, jejíž hlavní mody budou tématem našich k jich centru se dohmatávajících analýz, vytvářeným smyslem, a proto nejsme již s to vidět jsoucno jako fátum, nýbrž jako z vlastního nitra čerpaný zákon, jako výtvor, který poskytuje i náporům nové tvořivosti určitý okrsek volnosti. Tím právě je možno podle našeho přesvědčení zároveň legitimovat i vědecké universum s jeho rekonstruktivními tendencemi; v každém případě však nutno vyložit universum vědy na základě universa sensus communis, a nikoli naopak. Vedeni tímto pochopením věci, budeme musit prolomit některé zakořeněné myšlenkové návyky a ideová klišé, jež působí, že základní otázky analýzy zkušenosti jsou tak často odbývány příliš zjednodušenými formulkami. Za takové myšlenkové klišé dlužno pokládat senzualismus, nauku o atomicky věcném rázu smyslových daností, nominalistickou teorii abstrakční, pozitivistické pojetí netvořivé, pouze obrážející myšlenky; s tímto posledním souvisí také pojetí řeči jakožto „logického obrazu světa“. Tak má tento pokus svou pozitivní i negativní stránku; je-li pozitivní teorií jsoucího v jeho podstatné historicitě, je po negativní stránce kritikou pozitivistického pojetí světa, jež podle našeho mínění takových historicky tradovaných klišé až příliš nadužívá. Na druhé straně, odmítáme-li pozitivismus jakožto filosofii budující naivně, bez kritiky na výsledcích a metodických předpokladech přírodovědy, nemůžeme jinak než adresovat podobnou kritiku pokusům o zabsolutnění jsoucna předvědeckého. Nejradikálnější a nejdůslednější je dnes asi představován metafyzicko-gnoseologickými teoriemi N. O. Losského, jeho učením o intuici, transsubjektivitě smyslových kvalit a ideálního jsoucna atd. Zde problém zachycení naivního světa je příliš brzo odbyt, problém jeho pochopení pak vůbec nepoložen; od počátku se bere naivní postoj k světu, k tomu nedosti systematicky rozebraný, nikoli za téma filosofického rozboru, nýbrž za předpoklad, od něhož se vychází v konstrukci obrazu světa. Filosofující já zde vzalo a priori datum naivního světa za ontologickou normu a základ. Tedy také tento druh ontologismu, který nadto ontologickou otázku samu nikdy nemůže položit, poněvadž ji má rozřešenu předem, považujeme za filosofické nebezpečí. Zdá-li se filosofický program v těchto a následujících řádkách narýsovaný příliš chudým, domníváme se, že nám naše práce alespoň dává právo říci, že je to vinou věcí samých. Neboť teze, která posléze vyplývá ze všech našich rozborů, je, že metafyzika je možná pouze jako vědomé znovuprožití celku skutečnosti; ve své lidské situaci můžeme pak tuto nesmírnou úlohu uskutečnit se zdarem jen v okrsku, který snad neobsahuje ani celou lidskou historii. Neboť kdy máme jistotu, že jsme vskutku pochopili mimolidský život? Ale úloha, kterou si tak předkládáme, je i sama o sobě nekonečná a nebude nikdy převedena na definitivní formule, protože aktivita tvořivého života bude v nás pokračovat navěky. Také tato práce je pouze prvním článkem programu, který není proponován nakrátko. Hledí podat pouze jakousi orientaci v ideální prehistorii teoretické myšlenky; do její říše samé nevchází. Mezi těmito dvěma úvahami leží totiž jako střední člen úvaha o lidských dějinách, filosofie dějin; bude nutno ji učinit základem úvahy o vývoji a tvorbě teoretického vědomí. Teprve pak bude možný plný, konkrétní průkaz primátu naivního světa před vědeckým, až budeme moci podat nárys dějin teoretizování; zde se musíme spokojit rozborem předstupně teoretického vědomí, kterým je nám jazyk. II Otázka podstaty subjektivity a jejího metodického vytěžení 1 Descartovo cogito cogitans a cogito cogitatum Proti objektivismu, který v moderním pozitivismu dosahuje svého vrcholu, postavili jsme filosofickou anamnézu subjektivity. Je nyní naším úkolem konkretizovat a jednak odstíněním proti jiným pojetím subjektivity, jednak analytickým postupem stanovit, co subjektivitou rozumíme a jakou metodou v jejím oboru můžeme zkoumat. V předchozím bylo odlišeno dvojí cogito: pro jedno věta ‚cogito – sum‘ platí, pro druhé nikoli. Descartes ignoruje problém této duality, pro něho ‚cogito‘ a ,esse‘ jsou v podstatném souvztahu; je to závislost idejí taková, že kde je cogito, musí být i esse (ale nikoli naopak). Zkušenost ,cogito‘ tedy Descartes objektivizuje v souvztah vrozených idejí; pravda věty ,cogito, ergo sum‘ je zaručena jasným a zřetelným zřením vztahu idejí vlastního myšlení, jistoty, existence. Descartova teorie o ,absoluta‘ či ,simplices‘30 je uplatněna bezprostředně v jeho teorii sebevědomí: Descartes jmenuje mezi oněmi simplices, která jsou dána v ,intuici‘ (tj. mentis purae et attentae non dubius conceptus),31 právě vedle sebe: existuji, jsem, trojúhelník má tři strany, koule je ohraničena jedinou plochou, atd. Tak je Descartův metodický matematismus příčinou přeskočení vlastního problému sebevědomí u Descarta. Přesto má ,cogito‘ výjimečnou přednost před ostatními idejemi: je to první idea, implikující existenci, takřka generátor jistoty o jsoucnu. Existuje tedy i u Descarta rozdíl dvojího cogito (ovšem odlišný od námi uvedeného, ale přece ve vztahu k němu). První jistota není ,quicquid cogitat, est‘, nýbrž ,cogito, ergo sum‘. Je nutno odlišovat mezi ,cogito‘ jakožto ideou a mezi ,cogito‘ jako živou jistotou. Pokud jsme v ryze matematickém řádu, nedosahujeme jsoucna a absolutní jistoty; tedy ani myšlenkou ,quicquid cogitat, est‘. Teprve ‚cogito – sum‘ je naprosto zajištěno proti možnosti naprosté nesvobody k pravdě, kterou sugeruje myšlenka Deus malignus. A tak, jsou-li simplicia původnější v řádu matematicko-logickém, není nic původnějšího než cogito v řádu jistoty.32 I u samotného Descarta existuje tedy rozlišení cogito cogitans, které je zdrojem vší jistoty, a cogito cogitatum, které je objektivizovaným výsledkem prvního. Cogito cogitans je to, jež obsahuje záruku pro vlastní objekty, takřka pramen živé vody, který je vivifikuje; a tato vivifikace zřejmě spočívá při ,cogito, ergo sum‘ v identitě mezi cogito cogitans a cogito cogitatum. Kdykoli reflektuji na vlastní činnost, mohu se přesvědčit o své identické existenci. Cogito cogitans se zde obrací na svou vlastní činnost, ovšem minulou. Ale co znamená cogito cogitans, které tak jediné je s to nám dát kritérium nepochybného poznání, ve své nereflektovanosti? Tato otázka Descarta nezaujala, na ni není u něho odpovědi; cogito je u Descarta neanalyzováno. 2 Kantovo já transcendentální apercepce a já zkušenostní Problém sebevědomí, novým způsobem rozpracován, nabývá základní filosofické dignity u Kanta. Kantovu nauku o sebevědomí musíme se pokusit napřed vyložit, poněvadž byly o ní podány výklady velmi různé, potom posoudit. Poněvadž nauka o sebevědomí je takřka svorníkem Kritiky čistého rozumu, je její výklad nutně spojen s výkladem hlavních základních pojmů kritiky. Kritika má dvě základní teze: 1. skutečnost jakožto naši zkušenostní skutečnost je nutno vykládat z formy skutečnosti, která má své kořeny v subjektivitě, 2. naše subjektivita je omezená, konečná subjektivita, která je při svém chápání jsoucna na jeho danost odkázána. Problém skutečnosti jeví se Kantovi jako problém možnosti poznání skutečnosti. Formální podmínkou všeho poznání je vědomí.33 Vědomí chápe Kant, moderním výrazem řečeno, intencionálně. Je takřka představa, že mám představu.34 Úvaha o formách poznatku je zároveň úvahou o formě vědomí, neboť rozdíl forem poznatkových spočívá právě na vědomí.35 Formu poznatku hledí Kant určit pomocí dvou párů pojmů: 1. názornost – nenázornost, 2. receptivita – spontaneita. Pomocí těchto dvou párů lze definovat dvojí základní „mohutnost“ či „schopnost“ duševní (Vermögen): smyslovost, která je názorná a receptivní, a rozum, který je nenázorný a spontánní.36 Rozdíl názornosti a nenázornosti označuje Kant jako logický, receptivity a spontaneity jako metafyzický. Mohutnost není sice pojem získaný přímo z vnitřního názoru, není výsledkem elementární analýzy aktů, ale je přece jen pojmem zkušenostně zdůvodněným, vznikajíc z reflexe o specifické různosti aktů. Je tedy nutno pojmy receptivity a spontaneity rovněž interpretovat z vnitřního světa prožívání: receptivitu jako pasivitu, spontaneitu jako aktivitu. To sugeruje jednak název receptivity a spontaneity sám, jednak způsob, kterým Kant uvádí receptivitu ve vztah k afekci. Receptivita je afektibilita něčím, co není ve zkušenosti jinak než fenomenálně.37 Tato afektibilita, která je tedy odkázána na afekci, a tudíž pravým opakem tvorby, produkce, je smyslovost.38 Působením na receptivitu vzniká počitek (Empfindung). Spojen s vědomím dává počitek vněm.39 Názor, který jde na předmět skrze vněm, je zkušenostní názor.40 Mimo počitek sám obsahuje receptivita formální prvky a priori, které jí však nedávají aktivní charakter, třeba pocházely ze subjektu, poněvadž jsou prostě formami recepce, a nikoli aktivity. Smyslovost je, abychom tak řekli, prožívána jako ryzí potencialita, která přechází ke skutečnosti pouze pod vnějším vlivem. Konečný je duch především smyslovostí: jakožto konečný je právě pasivní. Smyslovost je dvojího druhu: vnější a vnitřní. Vnitřní smyslovost je receptivita vzhledem k vlastní spontaneitě.41 Spontaneita, či psychologicky vyjádřeno aktivita, je pochopitelná pouze v souvztahu k receptivitě. Její podstatou je totiž syntéza.42 Spočívá v tom, že různé představy jsou spojovány v jednotu poznatku.43 Syntéza je dílem zvláštní, námi dosud nezmíněné mohutnosti, která takřka zprostředkuje mezi smyslovostí a rozumem, jsouc vždy zároveň ve spojení s názorem,44 a přitom spontánní. Tato schopnost je transcendentální obraznost. Nutno zdůraznit, že poměr obraznosti k smyslovosti a rozumu je různě podán v obou vydáních Kritiky patrně pod vlivem přistoupivších systematických úvah praktických.45 Obraznost je v prvním vydání představena jako samostatná funkce, ve druhém podle Kantova výrazu jako „funkce rozumu“. Tato otázka, jedna z nejhlubších v Kritice čistého rozumu, nemůže a nemusí zde být řešena – jednáť se při ní o proniknutí do samého nitra subjektivity (s Kantem mluveno „noumenálně“), což je podnik, který se Kantovi samému zdál málo nadějný, třeba se o něj pokoušel. Syntéza, prováděná s vědomím aktivní spontaneity, stojí pod pravidly rozumu. Čistý rozumový pojem čili kategorie není nic jiného nežli představa nutné syntetické jednoty.46 Je to táž syntéza, která se uplatňuje v souzení a v nazírání, což umožňuje vyhledat systematicky jednotlivé kategorie. Kategorie je nutná apriorní podmínka, pravidlo či zákon zkušenosti,47 tj. syntetické jednoty rozmanitého, daného ve smyslovosti. Syntéza je možná toliko za předpokladu jednoty;48 spojování má smysl jen jako spojování v jednotu, musí tedy k představě rozmanitosti přistoupit jednota, aby mohla vzniknout idea syntézy. Syntéza je syntézou s ohledem na jednotu. Tato jednota, jež nemůže obsahovat žádnou rozmanitost, je tedy předpokladem vší možné syntézy, a tím vší možné spontaneity. Je pak dána v nejzákladnějším aktu „myslím“, ve faktu sebevědomí jakožto bezprostředním aktu spontaneity.49 Tento akt spontaneity je ve všem vědomí týž50 a jakožto poslední předpoklad vší syntézy obsahuje původ všech apriorních určení zkušenosti. Jednota sebevědomí je tak podmínkou předepsanou vší syntéze. Daná rozmanitost musí patřit k jednotnému vědomí, má-li být splněna tato podmínka. Je pak splněna tím, že existují pevná pravidla, podle nichž se daný názor stává předmětem pro jednotné vědomí. Předmět je to, v pojmu čeho je rozmanitost daného názoru sjednocena.51 Akt, kterým vzniká syntetická jednota předmětu, je však soud, funkce soudové jednoty či představa nutné syntetické jednoty dané názorové rozmanitosti je však kategorie; tudíž jsou kategorie pravidly předmětnosti v objektivní jednotě transcendentální apercepce. Co vyplývá pro fakt sebevědomí? Naproti karteziánskému pojetí, které bere sebevědomí (cogito) jako ryzí faktum, zdůrazňuje Kant, že sebevědomí není zkušenost. Zkušenost je názor; bezprostřední sebevědomí však není názor, ale ovšem názor vzbuzuje, a to tím, že sebe samy objektivizujeme (Kant mluví o působení myšlenky na vnitřní smysl). Má produkce je nejen akt spontaneity, který se odehrává bez ohledu na čas, nýbrž zároveň časový proces, jehož etapy mohu ex post nazírat. Ať tedy mé vědomí provází ryzí fingování či zkušenostní data, není samo zkušeností, nýbrž transcendentálním vědomím.52 Transcendentální vědomí nestojí pod podmínkou času, které je podrobena každá zkušenost; není podrobeno jejím podmínkám, jsouc samo podmínkou, na níž spočívá celé užití rozumu, logika, transcendentální filosofie, ba je dokonce rozum sám.53 Ovšem není-li transcendentální vědomí zkušeností, nemůže být také poznáním, nemůže dávat žádný předmět. Jako předpoklad vší syntézy je já ryzí jednota, a tudíž před všemi předmětnými funkcemi; tedy není též žádný pojem, který by mohl mít předmětný význam.54 Jakožto jednota je ryzí já nezachytitelné; každá reflexe je zachycuje již v časové rozmanitosti, jakožto předmět zkušenosti. Sebeobjektivizace je vázána na syntetickou jednotu rozmanitosti v ryzí časové dimenzi. Existuje tedy pro Kanta dvojí já, já jakožto subjekt apercepce a já jakožto objekt apercepce, jakožto fenomén vnitřního smyslu, pro který platí, právě tak jako pro vnější předměty, pravidlo syntetické jednoty, a tudíž objektivní existence, dané již podmínkou časové formy, sukcesivnosti názoru. Já apercepce není fenomén; je to akt určování vlastního jsoucna,55 který však při své spontaneitě je odkázán na podmínku smyslovosti.56 K nasnadě ležící neoprávněné námitce, že toto pojetí zdvojuje osobnost, odpovídá Kant, že pouze já myslící a nazírající je osobou, naproti tomu já objektu, který je mnou nazírán, je věcí právě tak jako předměty mimo mne (v prostoru).57 Ustavičná produkce prvního já je takřka recipována, uchovávána v čase; nemáme vůči sobě samým absolutní svobodu, a jako je objektivizované já možno jen pro objektivující, není na druhé straně objektivující možno bez objektivovaného. První já nazývá Kant též logickým, druhé psychologickým.58 Formulujeme ještě znovu Kantovy teze o subjektivitě. Čisté já apercepce není podle Kanta daná skutečnost, nýbrž podmínka možnosti vší skutečnosti, tedy i empirického vědomí. Na druhé straně nelze však říci, že by čisté já naprosto vypadalo z řádu vší skutečnosti; tomu odporuje formulace, že logické já je zároveň osobou. Osobu bychom mohli označit jako skutečnost, obsahující v sobě podmínky možného chápání skutečnosti. Tak může sebevědomí, představa „já“, být zároveň logickým předpokladem, na němž visí veškeré lidské chápání, a citem skutečnosti: „cogito“ a „sum“ jsou podle Kanta ekvivalentní.59 Osoba je tedy skutečnost neobjektivovatelná, ve své bytostné struktuře tedy naprosto odlišná od vší předmětné existence.60 V čem nyní spočívá kantovská metoda? V poukazu, že pro každou předmětnou existenci musí existovat pravidlo syntetické jednoty, které normuje průběh zkušenosti o ní jakožto jednotném předmětu. Leč apercepce sama je naprosto jednoduché cogito a jakožto akt spontaneity není zkušeností; to znamená, že jedna skutečnost musí již být předpokládána, kdykoli má být možná objektivita, a to je skutečnost osoby. Osoby jsou fundamentální vrstvou existence, za kterou filosofický výklad nemůže, poněvadž zde naráží na hranice posledních podmínek myšlení vůbec. Tak Kant zakládá poprvé vskutku radikálně filosofii na cogito – sum. Cogito, na kterém je založena filosofie, je však konečné cogito: je odkázáno na danost, kterou formuje, ale nevytváří, a nemůže nikdy pohlédnout za svou vlastní danost, poněvadž existentní apercepce je při každém chápání již předpokládána. 3 Fichteho tvořivé já a já konečné. Fichteho metoda subjektivní je syntetická Nyní však může se klást tato otázka. Já neexistuje jako věc mezi věcmi, nýbrž neobjektivovatelně, jako ryzí akt sebeurčení. Leč jaký je to způsob „existence“? Já ve smyslu osoby není podrobeno podmínce času, neuplývá v něm, ač jeho akty jsou časově rozprostřeny. Mimo ně je všecko skutečné podmínce času podřízeno: naše vědomí je tak ustavičná konfrontace časového s nečasovým, jež prvnímu takřka ukládá ustavičně své měřítko. Ale jak je toto ukládání měřítka samo možné? Přece jedině tím, že ve vědomí, tj. v já, na sebe naráží (a tudíž je přítomen) rozdíl obojího, rozdíl rozmanitosti a jednoty. A je-li tento poslední rozdíl, který předpokládá faktum sebevědomí, tímto způsobem rozdílem opět ve vědomí: nemusí vědomí samo vydat účet z tohoto rozdílu? Je-li tomu tak, nutno uvnitř samotného neobjektivovaného já, já-osoby ve smyslu Kantově, podniknout ještě jednu distinkci. Osobní já není sice objektem ve smyslu časovosti; je však objektem v tom smyslu, že předpokládá již něco subjektivního před sebou. To, v čem se vyskytuje osobní já, je již syntéza, ono rozlišení subjektu a objektu a jich obapolné vzájemné vztažení, o němž mluví transcendentální dedukce. Můžeme říci, že osobní já cítí takřka v sobě naprosto nepodmíněnou aktivitu, která je v základě rozlišení subjektu a objektu, není však s touto aktivitou samou identické. U Kanta je dále osobní já sice základnou, důvodem vší objektivní reality, je však samo podřízeno zákonům formální logiky; že nevnitročasové já musí být identické díky zákonu a = a, je tu a priori jasno. Ale kde jinde je původ tohoto zákona sama, ne-li opět ve vědomí? Byly to úvahy tohoto druhu, které pohnuly Fichteho k tomu, aby od osobního já jakožto faktu postoupil k původu a důvodu ještě tohoto osobního já sama. Svědčí o tom především jeho recenze Schulzeho Aenesidema.61 Co Aenesidemus na kritické filosofii vyzvedl jako vnitřní nedostatečnost, kterou hleděl dokázat její pochybenost, totiž že neumí vyložit vznik syntézy samé a že nedovede zdůvodnit logické zákony, pochopil Fichte jako pozitivní úlohy kritické filosofie.62 Je tedy úkolem kritické filosofie překonání všech předpokladů, které se přijímají za platné, jakmile počíná teoretizování, tj. jejich subjektivní geneze. Mezi tyto předpoklady však patří logické zákony a já apercepce, které žije u vědomí spontánní syntézy, ale předpokládá již vždy danou rozmanitost názoru. Tyto předpoklady musí filosofie zdůvodnit, bez toho by byla založena na pouhé transcendentální empirii, tj. takové, která sice předchází vší zkušenosti, ale pro niž zůstává v platnosti alespoň prázdná možnost jinakosti, jak to též u Kanta prosvítá tam, kde mluví o nazírajícím intelektu jako logické možnosti, o níž ovšem nemáme žádné konkrétní pochopení,63 nebo tam, kde mluví o nemožnosti bližšího zdůvodnění způsobu chápání kategoriemi na základě syntetické jednoty apercepce a názorových forem.64 Nemá-li však být filosofie založena na empirii, nesmí být jejím východiskem žádné faktum, nic konstatovatelného, zjistitelného jako předem, před vší filosofií dané. Ve shodě s tím je nutno filosofii založit na nekonstatovatelném, na tom, co teprve aktem filosofování přichází na světlo světa. Teprve tímto způsobem může být radikálně založena skutečnost, a to, co veškeru skutečnost objektivní, objektivovatelnou i neobjektivovatelnou zakládá, je u Fichteho původní výkon (Tathandlung).65 Fichteho teorie nadzkušenostního výkonu, který nepřichází mezi empirickými daty našeho vědomí a ani se nemůže mezi nimi vyskytovat, nýbrž veškeré vědomí zakládá a jediné umožňuje,66 stává se svou naprostou nepředsudečností všeobecnou teorií vědomí a vědění: což vyjadřuje název, který této teorii dává, Wissenschaftslehre. Dlužno tedy podle Fichteho rozeznávat mezi cogito cogitans factum a cogito cogitans faciens; tato distinkce nesmí ovšem být pochopena tak, že cogito factum nemá nic společného s cogito faciens a je proti němu pasivní; naopak existuje parciální identita mezi obojím, cogito factum jest cogito faciens ve svém samostatně vytvořeném zkonečnění, a jelikož cogito faciens je svobodná, absolutní tvořivost, je i cogito factum svoboda ve svém původním, z vlastního nitra indikovaném omezení. Tak dosahuje Fichte stanoviska, na kterém cogito transcenduje esse, pakliže esse je vzato ve smyslu konečného bytí – a každé jsoucno ve světě je konečné. Pakliže Kantova filosofie je transcendentální filosofie na stanovisku konečnosti, vykládající svět z formy světa,67 proniká u Fichteho radikální transcensus vší světskostí a filosofie se stává absolutní, transcendentální genetikou. Zkušenost před námi leží takřka jako hotový produkt, jehož vznik je nám samým, v ní naivně žijícím, skryt, a transcendentální filosofie klade si za úkol tento vznik pochopit. Vznik zkušenosti není žádná zkušenost a ani to, co je transcendentální filosofií vykazováno, není žádná skutečnost, nýbrž forma skutečnosti, všechno to, co musí v našem vědomí být vytvořeno, abychom něco jednotlivého mohli pochopit jako skutečné. Tak píše filosofie takřka transcendentální dějiny skutečnosti. Jaká je metoda, které Fichte užívá ve své transcendentální genetice? Ježto jde o dějiny vědomí, nutno vyjít od nějakého konkrétního faktu vědomí, a to takového, který je představuje v jeho podstatné funkci. Potud se tedy opírá o empirickou reflexi; ale již při ní musí být filosof veden divinačním citem podstatného, který mu ukazuje směr k základu, jehož potřebuje.68 Bod, k němuž hledí filosof dospět, je základ universální jednoty vědění; tento cíl předpokládá jakési předvědění, které se teprve během vlastní práce explikuje. Tato práce je abstrakce, kterou původně empirický fakt vědomí, jako je soud, je zbavován všech určení, která jsou odmyslitelná, až zbývá neodmyslitelné. Je-li faktem empirického vědomí soud ve formě identity, probíhá abstrakce touto cestou: ztotožnění je možno jen tím, že je tu něco totožného, totožnost je možná jenom v já, já je možno jen tím, že něco, co existuje, může samo o sobě vyjadřovat „jsem“. Tak stojí Fichte u posledního, co jest, protože jest, a jest, co jest – jest původem i obsahem vlastního bytí –, čili u původního výkonu.69 Já je zde myšleno beze všeho ohraničení, bez jakéhokoli stínu objektivity, nikoli v konkreci zkušenosti, aniž záleží na tom, zda si kdo uvědomuje, že já nelze myslit naprosto, aniž zároveň myšleno něco, čím není.70 Tentýž pochod opakuje Fichte při druhé větě, která má odhalit druhý základní akt, který již není naprosto nepodmíněná, nýbrž pouze formálně nepodmíněná teze; je tedy již zde v zárodku, mezi těmito dvěma reflexivně abstraktivními akty, opět podloženo divinatoricky vodítko (poměr materie – formy); hledá se, co leží v základě faktu různosti, odlišení, který se vyjadřuje v záporném soudě, i takovém, jehož výsledek je pozitivní; a tento základ leží opět v původním aktu proti-stavení, proti-kladení, kterým já si vytváří něco jako protějšek, kterým si vymezuje obor možné objektivity. Já si klade protějšek, který nepatří k já; já, které je podstatou sebekladení, klade tedy druhé, nejá, a tu teprve stojí filosof před dalším, pro Fichteho nejdůležitějším aktem metody, u odkrytí a zpracování (léčby) rozporu. Rozpor, který se nyní odkrývá v já, je ten, že já se odhalilo jako nesebekladoucí sebekladení. Má li kladení já být shodno se samým sebou, nemá-li svou tezí já samo sebe zničit, musí mezi obojím nastat smír, tento smír pak se projevuje jako vzájemné omezení, vzájemné rozhraničení já a nejá. Tímto rozhraničením vzniká teprve „dělitelné já“ (das teilbare Ich), tj. takové, jež již není ryze jednoduché, nýbrž aktivitou a pasivitou zároveň, Kantovo já apercepce. Vznikala-li v tezi věta identity a kategorie reality, v antitezi věta sporu a kategorie negace, vzniká v této syntéze věta důvodu a kategorie limitace, omezení čili určení, která je pro Fichteho kategorií kvantity; v kvantitě jsou pro Fichteho vzájemně vyváženy realita a negace.71 Další kroky metody spočívají v tom, že reflexivně opět v oné základní syntéze se nacházejí pojmy sporné, a jejich syntézou, která je u Fichteho vždy jakýmsi vzájemným rozhraničením pravomoci (jak jsme viděli u první nejzákladnější syntézy já a nejá), vznikají pak všechny další kategorie. Kategorie jsou Fichtem pochopeny jako syntézy, které každým sporem jsou již předpokládány (poněvadž každé rozlišení musí být v něčem identické, např. A a non A ve své protikladnosti). Kategorie není produkt, nýbrž nález reflexe;72 vědomí je nachází v sobě při úvaze o formě vědění a dialektika poskytuje nit jejich systematického pořádku, dokazujíc zároveň, že jsou to akty, a to akty já.73 Fichteho transcendentální metoda je tedy syntetickému, tvůrčímu pochodu ducha přihlížející reflexe. 4 Absolutní subjektivita a dialektická metoda. Je podstata subjektivity identická s já? Schelling Fichteho krok za Kanta je vyjádřen ideou vědouky (Wissenschaftslehre), která má být systematickým vystopováním tvorby formy reality v transcendentální reflexi. Uvažujme o této ideji vědouky. Vědouka má v podstatě dvojí úkol: 1. najít systematicky veškeré formy zkušenosti, 2. ukázat jejich vzájemnou souvislost a závislost. Jelikož praforma zkušenosti je syntéza, je pochopitelné, že první krok Fichteho postupu je rekonstituce prasyntézy ve vzájemném protipostavení subjektu a objektu; a ježto tato konstituce sama se musí odehrát v subjektu, jelikož tedy nejá musí být položeno subjektem v subjektu, aniž mohlo přestat být tímto nejá, musí nutně tato etapa filosofického postupu být dialektická. Dialektika je zde jakožto coincidentia oppositorum, oněch praopozit subjektu a objektu, a vnáší nepřekonatelný neklid a rozpor dovnitř kladoucího subjektu sama. Leč tu se třeba ptát, zdali dialektický postup, kterým Fichte (a jeho velicí následovníci) pracuje, je s to poskytnout to, co slibuje, totiž poslední filosofické vyjasnění, a zdali v něm nezahrávají motivy, poslední filosofické problematice cizí. Dialektická metoda může podat úplné vyjasnění filosofické problematiky za předpokladu, že její postup vyjasní všecky syntézy, že je explikací všeho pochopitelného vůbec, a tudíž i chápání pochopitelného; jakožto absolutní syntetická metoda je teorií absolutní syntézy subjektu a objektu, která již není pouhé sjednocení, nýbrž koincidence. Dialektika je absolutní celek, v němž já provádí v nutných etapách sebezachycení nikoli subjektivní reflexí, nýbrž logickou, konstruktivní objektivací; metoda je sebezachycení sebevýkonem, musí postupovat tak dlouho, až produkt je totéž co produkující, totiž vědomí, a to ve formě absolutního vědění, paralelní formě absolutního tvoření, z níž postup vychází. Již Fichte sám poznamenal, že takováto universální syntetická metoda, která ovšem vědění garantuje naprostou jednotu, je postulát,74 a připojil, že myšlenka naprostého zdůvodnění všeho vědění v jediném systému je nedokazatelná, jelikož k jejímu důkazu je již předpokládán systém, který má v ní být dokázán,75 takže posléze vidí se nucena apelovat na bezprostřední jistoty v našem vědění.76 Protože však dialektická metoda je synteticko-progresivní, leží v ní nebezpečí konstruktivního násilí při interpretaci daných syntéz. Dialektická metoda beze vší pochyby není veskrze planá fantastika; vyžaduje však jakožto interpretativní metoda jemného zacházení s fenomény;77 a její universálně kruhovitý charakter působí, že neexistuje z ní žádný východ. Jak potom však zjistit, že jsme vskutku zachytili dění, kterým se jsoucno vykazuje v naší zkušenosti; že logické schéma metody bylo reálním zachycením ontologického procesu? Lze říci: metoda se zaručuje tím, že je vševytvářející; ale znamená to vskutku něco více, než že spekulace se dá veskrze podřídit určitému konstruktivnímu schématu, a je to vskutku způsob, kterým se skutečnost vykazuje pro vědomí? – Proti této námitce lze především z hlediska subjektivní geneze (které je vlastní všemu idealismu) uvést tolik: Subjektivní geneze, jejíž ideu jsme dotud rozvíjeli, je vždy geneze pro subjekt, který je ve své čistotě absolutním předpokladem. Tento absolutní předpoklad je však sám o sobě naprosto bez určení, je pouhá identita, pouhá indiference, či, jak Hegel se vyjadřuje, čisté bytí.78 V tomto posledním se již nedá rozlišovat, neobsahuje nic, nedá se zde tudíž postupovat žádnou analýzou. Reflexe nemůže tudíž zde mít jinou formu nežli absolutně syntetickou, a syntetická cesta se nedá uchopit jiným způsobem nežli určením prvotní teze, tedy rozšířením a spojováním, syntézou. Subjektivní založení filosofie a analytická metoda zdají se tedy vzájemně vylučovat; má-li být východisko absolutní, musí být zcela neurčené, maximálně abstraktní, neboť každá analýza předpokládá předem dané a musí je přijmout za to, zač se dává, nedostane se tudíž také za tento svůj předpoklad. Nepřekročí-li však svůj předpoklad, nemůže se nikdy postavit mimo zkušenost ve vlastním smyslu slova, nemůže tedy též být jejím výkladem. Tato námitka by platila bez odmluvy, kdyby musilo být uznáno, že já ve smyslu ryzí identity se sebou samým je posledním zdrojem subjektivity, samou její podstatou. Co vedlo k představě, že já je zdrojem a podstatou subjektivity? Je to několik silných motivů, které však filosoficky nevydají. Je to především karteziánský motiv jistoty sebevědomí; leč jistota sama o sobě není filosoficky důležitější než nejistota, obě patří nutně k sobě v pravidle určení jsoucna, které si subjekt pro svou zkušenost ukládá. Odborné vědy jako matematika potřebují jisté výchozí teze, aby mohly nerušeně dedukovat; ale matematický ideál nesmí se ve filosofii uplatňovat před vší kritikou. Sebemyslící já nelze učinit východiskem všeho vědení jenom proto, že je první jistotou. Tento motiv pak zejména u Fichteho hraje roli neobyčejně významnou: Fichte hledá naprosto jistou větu, na niž by se dala celá vědouka zavěsit jako matematika na své předpoklady.79 Místo vět o jistotě hledá Fichte jistou větu. Jak pak, vede-li filosofie nikoli k jistotám, nýbrž do nejistot, jak pak, je-li zachycení původu všech našich jistot spojeno s většími obtížemi než naivní nabývání jistot? Kdo na to může a priori odpovědět? – Jiným motivem je, že já samo o sobě je mimočasové; zdá se tedy svým empirickým obsahům vesměs nadřízeno. A konečně je zde kantovský poznatek, opírající se o skutečně analytický poznatek, že totiž všecko prožívané je jím pro toto já, že já není prostě představa mezi představami, nýbrž obsahuje aktus spontaneity, který celý představový obsah činí jednotou, a to mou jednotou. Ale tento důvod byl ve Fichteho filosofování vlastně již překonán, a to prostým poukazem na to, že já apercepce je konečné, vždy pouze v syntéze sjednocení rozlišeného, že tudíž musí předcházet něco, co tuto syntézu samu umožňuje. Já i jeho předměty jsou dány v jednotné zkušenosti jako reality; co umožňuje, že mohu říci, že jsou a jsou odděleny? V pofichtovské periodě je to Schelling, jejž lze uvést jako myslitele, který pocítil, že není možno zůstat u ryzího já jakožto posledního základu subjektivity, jak chtěl Fichte, a že analýza musí postoupit dále. Kdežto Fichte pokládá první antitezi, která vede k zkonečnění já, za absolutní (co se týče formy), a tudíž nededukovatelný, dále nezdůvodnitelný akt, hledí Schelling zdůvodnit i tuto původní opozici, a to tím, že ji dedukuje jakožto podmínku možnosti sebevědomí. Důkaz, že všechno vědění musí být odvozeno z já, nechává, praví Schelling, nezodpověděnu otázku, jakým způsobem je veškeré jsoucno (objektivní svět a dějiny) vlastně skrze já položeno;80 a teprve zodpovědění této otázky může dát transcendentální filosofii její plnou jistotu. K tomuto účelu však Schelling vychází za meze sebevědomí a hledí zavést ještě původnější pojmy. Pakliže já je – jako u Fichteho – absolutní činnost, je nutno lišit mezi jeho činností samou, mezi absolutní produkcí, která ve své absolutnosti, nekonečnosti, neomezenosti nespadá do zkušenosti, a mezi činností, kterou sama sebe omezuje, aby vzniklo vůbec vědomí, zkušenost, předmětnost. Akt protikladení, sebeomezení, tvorby objektivity je tedy u Schellinga předpokladem sebevědomí jako takového; ryzí neomezené absolutní já nemůže pro Schellinga nikdy být vědomým.81 Leč klást tuto nekonečnou nevědomou činnost samu o sobě znamenalo by ztrácet se v nicotě; neboť já jest vším, čím jest, pouze pro sebe samo; tudíž nekonečná činnost může být já vlastní pouze pod podmínkou, že existuje v něm též jiná „tendence“, obrácená k sobě samému, jež já uvědomuje, avšak eo ipso činí konečným. Nekonečné může tedy „být“ jen tím, že se omezuje, že se zkonečňuje.82 Z nekonečné, neohraničené činnosti stoupá tedy já k vědomí, ve kterém se samo sobě jeví jako nekonečné dění.83 Jinými slovy, pro Schellinga je subjektivita nekonečný, sebe sama v ustavičném dění omezující, a tak ke konečnému sebevědomí se tříbící život. Identické já přestává Schellingovi ve svém vědomí identity být posledním základem subjektivity, jak je tomu ještě u Fichteho. Mluvíme zde ovšem o Schellingově období systému transcendentálního idealismu, poněvadž systém identity znamená proti tomuto období, vyznačenému mladistvou spekulativní horlivostí v zpracování a nacházení nové problematiky, jisté formalistní ustrnutí. 5 Schellingův a Hegelův „absolutní skepticismus“. Provedení této myšlenky ve fenomenologické epoché a redukci Schellingův pokus vyjít za já jakožto podstatu subjektivity nebyl jím míněn v protikladu ke konstruktivní metodě, nýbrž naopak jako předpoklad dokonalejší syntetické konstrukce. Pro nás však jeho pokus indikuje problém, nedá-li se subjektivita pojmout jinak než v absolutní abstrakci, zdali absolutno subjektivity vyžaduje absolutní jednoduchost východiska. Vycházíme tedy od jakéhosi předběžného, anticipačního pojmu konkrétního absolutna, které ovšem, ve shodě s tím, čeho vyžaduje náš problém, je absolutní subjektivitou, nepředpokládáme však v něm přímo absolutní totalitu ani universální zákon jeho struktury; hledíme tedy oddělit problematiku transcendentální filosofie od problematiky absolutní a totální syntetické konstrukce. Transcendentální postup v německém idealismu je logický; je to hledání vnitřní souvislosti významů, pokus o vždy jasnější a úplnější souvislost umožňující @((((((((#. Proti tomu je třeba se ptát, zdali logický postup nezakrývá povahu naprosté subjektivity a zdali proces jejího objevení se nemá spíše dít cestou, která nemá logického vodítka, ba která hledí každé logické vodítko předem paralyzovat. Paralyzování logického vodítka není zde míněno ve smyslu negace logiky ať ve formálním, ať v dialektickém smyslu, nýbrž pouhá abstinence, to tedy, co E. Husserl označuje jakožto @(((((#. Logické vodítko totiž implikuje vždy již nějakou tezi, kdežto úkolem transcendentální filosofie je právě nalezení původu všech tezí. Získání transcendentálního terénu musí tedy být mimologický akt, který nemůže být koordinován jiným aktům poznávacím. Při hledání konkrétního transcendentálna vzpomeňme náznaků, které lze porůznu najít u Schellinga a Hegela. Transcendentální filosof – praví Schelling – nehledí ničemu zabránit tolik jako vměšování čehokoli objektivního do sféry subjektu, do čistě subjektivního principu vědění. Prostředkem je mu absolutní skepticismus, který je zaměřen ne snad na umělé předsudky, nýbrž na takové, jež sama příroda do nás vložila, z nichž první je předsudek absolutní objektivity.84 V tom je, praví Schelling, spor, že něco, co potřebuje průkazu, poněvadž činí nárok na existenci, se dává jako bezprostředně jisté.85 A právě tak Hegel mluví o skepticismu jako cestě do filosofie; 86 jenže Hegel mluví o této cestě jako o nepřívětivé (ein unerfreulicher Weg); což je-li však tato cesta jedině s to dát nám, čeho máme potřebí, konkrétní transcendentální terén bez dialektických předpokladů? Co rozumět absolutním skepticismem? Schelling nemíní, že tvrzení naprosté objektivity má snad být zrušeno, že má její teze ustoupit negativní tezi, nýbrž že musí být teprve zdůvodněno či objasněno. Teze sama tedy nepodlehne modifikaci, ale musí být teprve učiněna jasnou. K tomu má být prostředkem „skepticismus“. Descartes svou metodickou skepsí byl na cestě za takovýmto očištěním zkušenosti, ale chybil se cíle tím, že z jeho hledání nepodmíněného se stalo hledání prvních jistot, z ontologické skepse se stala ontická. Metodická „skepse“ spočívá pak v tom, že neklademe na místo jsoucna, jež se vykazuje ve zkušenosti, nejsoucno nebo pochybné jsoucno, nýbrž v tom, že přestaneme vůbec soudit o jsoucím, přestaneme žít ve vykonávání tezí jsoucna, a celý obsah své zkušenosti i s oněmi tezemi prostě pozorujeme jako datum.87 Jakožto datum není pro nás tento proudící tok zkušenosti předmětem teze; neklademe jej jakožto jsoucí, nýbrž všechny teze uvažujeme jakožto příslušné k jeho obsahu. Tak dostáváme pole čisté, na všech názorech a teoretických předpokladech nezávislé zkušenosti, dané v adogmatickém pohledu. Cílem této redukce je apodikticky, tj. bez možné jinakosti daný bezprostřední proud života, prostředkem naprostý adogmatismus, ve který se proměňuje pro transcendentálního metodika ontický skepticismus. Tím, že filosofující subjekt je zde postaven na území, jež nepřipouští jinakostí, a tudíž nepřipouští pochyb, není ovšem nijak míněno, že by apodiktická jistota sama byla cílem, za nímž naše filosofování bezpodmínečně spěje a jehož se domnívá zde jednou provždy dosáhnout. Je zde sice terén dán již v apodikticitě, ale filosofování je tu teprve u svého východiska, a transcendentální filosofování má právě tak své možnosti neúplného vidění a nepřiměřené interpretace, jako naivnímu pozorovateli dané obory jsoucna. Apodiktičnost transcendentálního terénu neznamená, že ve výrocích o transcendentálnu se nikdy nechybuje, nýbrž značí takřka vnitřní charakter tohoto oboru, jeho ryzí subjektivní danost, proti bytí naivního stanoviska, které je vždy předmětem pozitivních či negativních tezí. Tento rys musí být zcela výslovně zdůrazňován, poněvadž se činí z různých stran nejrozmanitější pokusy vyložit proces redukce jako pokus o získání zcela bezpečných, apodikticky jistých poznatků o jsoucím, např. o vnitřním psychologickém, skutečném zážitku.88 Všechno, co takto získáno reduktivním postupem, je doména proudícího života, který ještě není sám o sobě podroben zákonu jsoucna. Transcendentální život neexistuje, poněvadž je reziduem vyřazení všech přirozených způsobů kladení jsoucna; redukce je destrukcí přirozeného stanoviska, vyznačeného tetickým habitem. Nazveme-li universum toho, co existuje jako předmět možné přirozené teze, světem, musíme uznat, že transcendentální život se nevyskytuje ve světě, že mezi existujícími věcmi nikde nepřichází. Redukce musí postupovat universálně, jinak je její smysl kompromitován. Redukci nepodléhá jenom logika, vědy, znalosti praktického úzu, nýbrž především též předpoklady týkající se subjektu. Na stanovisku přirozené zkušenosti je subjekt vždy tělesně vázaný, na danost skutečností mimo sebe odkázaný, a tudíž konečný, je osobou. Lze si však položit otázku: Jak je tomu však v ryzí niterné psychologii, v níž se abstrahuje od objektivní přírodní začleněnosti vědomí, které se uvažuje pouze v imanentním průběhu? Nejsme zde přivedeni rovněž k „čisté danosti“? Můžeme zde přece rovněž říci: všechno, co je mi dáno, musí mi být dáno ve zkušenosti, zachytím tedy původ objektivity v ryzí imanentní reflexi. Jak se tedy liší transcendentální vědomí od ryze vnitřní empirie? Psychologická empirie má přece důležitý předpoklad, který nesmí projít bez povšimnutí, má-li redukce být ve svém smyslu postižena, a který musí být vyřazen. Tento předpoklad je, že sleduje stavy něčeho existentního, co stojí uprostřed jiných existentních jsoucen; ví sice o ostatních jsoucnech jen z vlastní zkušenosti, vztahuje se k nim však přesto jako k nezávislým skutečnostem, v něž věří. Empirické vědomí má vždy svůj předmět mimo sebe, třeba o něm ví všecko jen ze sebe; teprve transcendentální vědomí má svůj předmět v sobě, poněvadž k němu patří nejen všechno subjektivně dané, nýbrž i všecko dané objektivně, vše, co vůbec nějakým způsobem může být uvědoměno, jakožto uvědoměné. Empirické já je podstatně transcendentní, zbývá mu vždycky něco do dokonalé imanence, i když toto něco je naprosto neurčité a neurčené, pouhý problém. To platí jak pro jeho přímo na objektivitu namířenou aktivitu, tak pro jeho aktivitu reflexivní. Je pravda, že v reflexi nepraktikujeme přímo víru ve vnější předmětnost, poněvadž jsme zde obráceni k sobě samým; ale naše vlastní existence, ta, k níž se psychologická reflexe obrací, ji předpokládá. Nevěří-li reflektující já explicite, věří implicite, en parergo, a totéž já, které se obrací k vnitřnímu procesu, může se kdykoli obrátit k objektivní víře. Je dále zřejmo, že veškerý obsah skutečnosti může i pro empirickou reflexi pocházet posléze jen ze subjektu, uváží-li se, že do proudu vědomí nemůže vstupovat nic, co by mu zůstalo nadobro cizí: o předmětnosti víme vždy jen ze svých aktů, rovněž tak o rozdílu mezi tím, co nazýváme „subjektivní“ a „objektivní“; ale celá tato argumentace nečiní ještě z empirického vědomí, třeba daného ryzí reflexí, vědomí transcendentální, poslední základ všeho ontologického určování, naopak zdůrazňuje paradoxnost situace empirického reflektujícího psychologa, který je nucen předpokládat něco, co přes všechen náhled o imanenci duševního jsoucna nemůže prokázat. Naproti empirické reflexi je transcendentální vyznačena tím, že reflektující zde nežije ve výkonu víry, který je vlastní reflektovanému; celý obor tezí totiž patří do jeho předmětu; transcendentální divák je zaměřen nikoli na empirickou existenci, nýbrž na transcendentální preexistenci. Ještě aspoň jednu, jak se domníváme, důležitou poznámku o reduktivním postupu nutno učinit, aby bylo zabráněno možným nedorozuměním. Reduktivní postup se vztahuje ovšem na každou jednotlivou tezi, ale především na velké, takřka generální teze, které jsou jednotlivými soudy atd. již předpokládány, např. že existuje svět se svými specifickými reálními strukturami. Redukce se tedy nevztahuje pouze na věty o jsoucím, nýbrž i na věty o struktuře jsoucího, nejen na ontické, nýbrž i na ontologické výroky. Nelze tedy redukci považovat, jak se druhdy děje, za metodu získání apriorních poznatků.89 Apriorní, tj. na zkušenosti jednotlivého přímo nezávislé poznatky dělí se samy na dvojí: na poznatky ontické a ontologické. Věty matematiky jsou apriorní a ontické, věty o povaze matematických předmětů (věty filosofie matematiky) apriorně ontologické (to pouze jako příklad distinkce). Apriori nejen prvního, ale i druhého druhu musí zde být před redukcí, nemůže tedy být redukcí teprve získáno; a redukce se na ně vztahuje jako na něco, co jednotlivými tezemi je implikováno, ať si to již subjekt výslovně uvědomuje, nebo přede vším ontologickým zaměřením. Není však transcendentální vědomí týmž způsobem implikováno v našich ontických tezích? Na tuto otázku můžeme si odpovědět pouze ujasněním způsobu, jímž ontologické apriori je implikováno v našich jednotlivých tezích. V ontologické pravdy samy při naivním výkonu svých tezí nevěříme, nejsou nám při nich tématem. Přesto se naše chápání jednotlivého řídí podle nich. Tak např. při každém očekávání určitého výsledku je nám tématem tento konkrétní výsledek, nikoli obecný ontologický zákon souvislosti věcí podle příčiny a účinku, a přece se naše zkušenost řídí podle tohoto. Můžeme tedy říci, že ontologická zákonitost není původně v našem vědomí jakožto předmět, jakožto téma, nýbrž jako zákon jeho funkce. Můžeme totéž říci o transcendentálním vědomí? Zřejmě nikoli. Ontologické apriori v nás není původně jako akt víry, nýbrž jako fungující pravidlo věr (tezí); transcendentální vědomí však neukládá žádné zákony, nýbrž prostě je všechny v sobě obsahuje právě tak jako veškeru rozmanitost empirie. Transcendentální vědomí není ani logický předpoklad, ani ontologický zákon, k němuž by se dalo dospět logickou nebo ontologickou reflexí. Na ontologickém stanovisku sice nevyšetřuji žádnou danou skutečnost, nýbrž nutně předpokládanou strukturu této skutečnosti; předpokládám však tedy přece implicitní víru v tuto skutečnost, a žádná ontologická analýza není s to přivést tak daleko, aby tento předpoklad sám se stal problematickým. Sama o sobě nemůže tedy ontologie vést k transcendentálnímu hledisku, na druhé straně však ontologická problematika, otázka nutných předpokladů našich jednotlivých tezí, reduktivního postupu nevyžaduje. Pokud je tedy ontologie naukou o vnitřní struktuře oborů jsoucen, nevyžaduje reduktivního postupu; vyžaduje to však otázka radikálnější po povaze bytí sama. Neboť k tomu, abychom mohli položit takovou otázku, musíme mít terén, na kterém nejen existující věci a jejich našimi tezemi nutně předpokládaná struktura, nýbrž obojím předpokládané bytí samo se může stát tematickým. Jsoucím může být něco jen potud, pokud vyhovuje podmínkám bytí; bytí však, jak známo, není žádný predikát, který přichází k věcem jako jejich určení, takže by mohly být myšleny bez něho, ani opět samo bez nich. Redukcí na čisté vědomí bylo však ukázáno, že danost sama o sobě není nic jsoucího, existentního, nýbrž ryzí fenomén jsoucna; tento fenomén však proto, že je fenoménem, tj. něčím odkrytým, zjevným, není snad méně než jsoucno samo, nýbrž obsahuje je jakožto něco majícího nárok na uznání. Říkáme, že jest to, co svůj nárok na tezi může prokázat; bytí je vykazatelnost. Má-li se však klást otázka po povaze bytí jakožto vykazatelnosti vskutku universálně, je nutno tematizovat vykazatelnost všech základních oborů jsoucího a ukázat ji samu jako jednotný fenomén specifické struktury; je nutno zejména čelit možné námitce, že vykazatelnost je sama něčím „subjektivním“, antropologicky závislým, a že vedle lidského bytí s jeho evidenčními strukturami je možno zcela jiné, absolutní bytí se svou, nám totálně nepochopitelnou vykazatelností jsoucího. Pak by byla ontologie, pochopená jakožto věda o tom, co jsoucna činí jsoucími, co dovoluje o nich říci, že jsou, vědou přesahující kompetenci filosofovu, či, jak se Aristotelés vyjadřuje, @((( ((( (((((((( ( ((((( ( ((((((( (( (((( ((((#.90 Tento mystický skepticismus je však v podstatě protismyslný; neboť má-li taková transcendentální ontologie vůbec mít nějaký smysl, nemůže jej čerpat odjinud než z prožívání, mimo něž pro nás nic není. Otázka po podstatě bytí tudíž vyžaduje apodiktický, na antropologických předpokladech nezávislý terén, který je s to, jak výše ukázáno, poskytnout pouze reduktivní postup. Ontologie v tomto hlubokém smyslu je transcendentální nauka o podstatě a formách tetického vědomí vůbec. V tetickém vědomí jest tedy hledat odpověď na otázku o podstatě bytí, a toto tetické vědomí patří k fenoménu jako jeho podstatná složka. Může tedy být otázka ontologická v radikálním smyslu zodpověděna pouze vědou o fenoménu jako takovém či fenomenologií, která dospívá ke své předmětnosti na základě transcendentálního postupu reduktivního, tj. transcendentální fenomenologií. Ontologická teze transcendentální fenomenologie, čerpaná z ideje reduktivního postupu a ze zkušenosti v terénu apodikticity, zní: bytí je universální (tj. veškeru zkušenost obepínající) zákon vykazatelnosti, tj. závazné víry v předmětnost, platný pro každé vědomí oné předmětnosti. Tak máme reduktivním postupem získáno dvojí: jednak sféru transcendentální empirie, která v sobě obsahuje veškerou konkreci našeho prožívání, jednak rámcovou základní ontologickou tezi, která transcendentální vědomí nadřazuje všemu vykazatelnému bytí jakožto místo jeho původu.91 Fenomenologickou redukcí se totiž ukazuje, že to, co v přirozeném, empirickém stanovisku jsem měl za jsoucí věci, jsou z hlediska transcendentálního jevy jsoucna; co se v přirozeném hledisku jevilo jako o sobě původní, hotová danost, o jejímž právu se neuvažuje, jeví se transcendentálnímu jakožto krystalizace v zákonitých průbězích verifikující zkušenosti. Proti redukci dá se postavit dále tato námitka, o níž diskutujíce můžeme ujasnit více její charakter. Redukce nás má postavit mimo jsoucno; ale ve skutečnosti na místo věcí a procesů jsou pro transcendentálního diváka zde teze, tedy opět jsoucno, třeba jiného obsahu. Transcendentální redukce má nás postavit mimo tezi; ve skutečnosti je však transcendentální nazírání opět tetické, neboť přijímá transcendentální život jako danost. Na tuto námitku možno odpovědět takto. Je sice pravda, že fenomenologizujíce určitým způsobem klademe, soudíme atd. Avšak charakter našich kladů je zde jiný než ve sféře přirozeného stanoviska. Naivní víra přirozeného stanoviska je receptivní, věří v předměty jako nezávislé na obrácení pozornosti k nim. „Víra“ fenomenologického diváka není recepce, nýbrž jeho pohledem teprve povstává, teprve pro něj platí transcendentální život. A právě tak je tomu s přirozeným a transcendentálním jsoucnem. Přirozené jsoucno jest vždy před chápajícím pohledem konečného subjektu, který je pouze uznává. Transcendentální jsoucno povstává teprve redukcí, je ve svém „ontickém“ charakteru odkázáno na transcendentální subjekt, kdežto v přirozeném hledisku je subjekt vždy odkázán na jsoucno. Je možno dále ještě precizovat odpověď na tuto námitku, schopnou provokovat objasnění dosud uvedeného, tak, že fenomenologická analýza objevuje veškeré přirozeně tematické jsoucno jakožto jsoucno ve světě, mající své určité místo mezi jinými existujícími předmětnostmi. V tomto smyslu je každé v naivním, přirozeném stanovisku kladené a vyšetřované jsoucno konečným jsoucnem. (Tím nemíříme ovšem na problémy, které se tradicionálně označují jako kontroverze finitismu a infinitismu a jichž diskuse se s oblibou točí kolem Kantových antinomií.) Naproti tomu „bytí“, odkrývané pohledem fenomenologického diváka při procesu fenomenologické redukce, není jsoucnem ve světě, není tedy také konečným jsoucnem ve smyslu zde míněném, nýbrž obsahujíc svět v sobě jakožto fenomén je rovinou transcendentálního původu jsoucna v obvyklém, konečném smyslu. 6 Metoda fenomenologie je analytická a deskriptivní. Redukce není metodou získání eidetických poznatků. Metoda vodítek. Konstituce a její problémy. Eidetický názor Rezultát radikální očisty zkušenosti až k ryzí danosti je tedy, jak se redukcí ukázalo, čisté vědomí. Jedna ze základních myšlenek moderního empirismu, očista zkušenosti, je v této ideji redukce, jejímž původcem je E. Husserl, radikálně dovedena ke svým nejdalekosáhlejším konsekvencím, v nichž vchází v kontakt s filosofickými intencemi konstruktivního racionalismu. Zdar filosofie závisí na tom, dovede-li sloučit intenci radikálnosti a konsekvence, vlastní racionalismu, s intencí konkrétnosti, vlastní empirismu. Metoda empirismu je podstatně analytická, předpokládá tedy plnost danosti, kterou je třeba rozčlenit a uspořádat. Právě tak postupujeme nyní po nabytí transcendentálního terénu. Transcendentální terén se nám jevil, jak již výše řečeno, jako proudící život, prezentující se s charakterem apodiktičnosti; k jeho obsahu patří veškeré předměty našeho prožívání, veškeré jsoucno, pojato ovšem jako fenomén. To vše je dáno v apodikticitě, ale nikoli všecko stejným způsobem. Vnímám-li stůl, je zde jednak akt vnímání (pozornosti, přivrácení), jednak určité smyslové kvality, jednak míněné jako takové, stůl aktuálně v modu jistoty daný. Je nyní patrno, že akt a smyslové kvality jsou dány zcela jiným způsobem než míněné jako takové. Akt a smyslové kvality náleží k prožitku, jsou dány jako to, z čeho se prožitek bezprostředně skládá, co neexistuje mimo něj. Naproti tomu míněný stůl přesahuje každý aktuální prožitek, ba vlastně v něm není nikdy obsažen. Akt a kvalitativní rozmanitost jsou apodikticky dány; jak je však dán stůl? Ničím jiným než faktem, že k vnitřnímu charakteru aktu patří být vědomím něčeho, a to na prvním místě něčeho, co se od něho sama liší. Tomuto zvláštnímu rysu vědomých aktů byl dán (podle Brentana) název „intencionalita“; stůl je tedy ve vědomí nikoli snad jako součást, jako jeho moment, nýbrž intencionálně, jako korelát, bez něhož by akt nebyl tím, čím je. Vnímání je tu vnímání stolu, ale stůl není vnímání ani jeho součást; co však k vnímání náleží jako součást, je právě akt a kvalitativní dojmy. Nač původně směřuje pohled fenomenologického diváka, je konkrétní aktivita; patří však k jejím charakterům, že sebe samu přesahuje, že má něco jako mimo ni samu ležící smysl. V této okolnosti leží ontologicky reprezentativní rys vědomí, který lze charakterizovat jako transcendenci. Označujeme li transcendenci vědomí jakožto intencionalitu, užíváme obrazu směřování mimo sebe, který se dobře hodí na akt pozornosti, takřka vycházející z já a dospívající k předmětu; nemíníme tím však reální proces, v němž by vědomí reálně zasahovalo do věcí či naopak věci do vědomí. Zřejmě pak k vyjasnění transcendence nemůže přispět kauzální výklad, který sice, jak se jednou vyjádřil Schelling, může vyložit, že subjekt je afikován, ale nemůže objasnit, jak o tom ví;92 a tak zůstává zde filosofie stejně odkázána na výklad z vědomí sama. Transcendence vědomí je transcendence pro a skrze vědomí, a tak málo prospívá interpretovat ji jakožto následek reálně objektivní rozlišenosti mezi „subjektem“ a „objektem“.93 Je nutno ji pochopit ryze deskriptivní analýzou, nikoli na základě ontické analogie. Ontická analogie, tj. výklad transcendence pomocí vztahů mezi objektivními jsoucny, buď ji úplně vyřazuje a činí analytika slepým vůči ní, nebo neprokazuje službu, k níž je určena. Analogie, které užívá empirismus, je kauzální vztah (v jeho pojetí zákonitostním); vědomí je soubor kauzálních účinků (působnost centrálního nervového systému); je známo, že toto hledisko vede jednak k senzualismu, jednak k paradoxnímu výsledku, že transcendence, od níž se vyšlo, úplně mizí, jelikož vědomí podle tohoto pojetí tvoří uzavřený celek reelních elementů. Analogie, které užívá intuitivní realismus, je poměr obsahujícího k obsahovanému; vědomí je (ovšem neexplicitně) pojato jako recipient schopný rozšiřování a přenášení; na tomto stanovisku, které se ostatně bez podpory kauzálního modelu neobejde, nelze vysvětlit iluzi a omyl. – Je nutno lišit obsah transcendence, tj. to, co nám dává, a takové, jaké nám to dává, a podstatu transcendence, to, co dávající funkci transcendence umožňuje. Patří k obsahu transcendence, dává-li se v ní předmět jako prius před vědomím předmětu, patří k podstatě transcendence, že je pro vědomí a skrze vědomí, že tudíž musí být objasněna z jeho podstaty. Transcendence je však v tom, že skrze reelně,94 pouze aktuálně existentní danost je mi něco přítomno, co s touto aktuálně existentní daností není identické. To, k čemu akty vědomí transcendují, má se pak k jejich vlastním průběhům jako jednotka k rozmanitosti a tento vztah není nahodilý, nýbrž nutný. Vědomí netranscenduje libovolně, nýbrž zákonitě, a jeho transcensus je podstatně syntetický. Problémy zcela zvláštního druhu, problémy vyššího řádu, klade zde vědomí transcendentálního pozorovatele, které je nejen samo syntetické, nýbrž zároveň vědomím ontických syntéz; je transcendentálně syntetické i transcendentálně tetické. Transcendence transcendentálního pozorovatele nemůže vůbec být uvažována zároveň s transcendencemi jiného druhu; neníť transcendencí, jež překračuje od vědomí k předmětu jsoucímu, není transcendencí ve světě, nýbrž je transcendencí uvnitř transcendentálního vědomí, transcendencí k bytí v celku, transcendencí mimo svět. Transcendence – a intencionalita – není jednoznačný titul, který znamená totéž pro vědomí tetické a pro transcendentálního pozorovatele, nýbrž jejich jednota je pouze analogická. Budeme se zde zabývat transcendencí tetického vědomí, tj. veškerého vědomí kromě transcendentálního pozorovatele. Tetické či doxické vědomí není podstatně možno jinak nežli kladem nějaké „reality“; to tkví v jeho podstatě analyticky. Tetické vědomí má podstatně korelátem jsoucno. Tuto „korelaci“ nesmíme ovšem chápat jako vztah mezi dvěma jsoucími věcmi,95 poněvadž celý proces vztahování se se odehrává ve vědomí. Poněvadž však doxický život má určitá pravidla, podle nichž se řídí, jak výše uvedeno, vykazování se jsoucího, je celý průběh zkušenosti řízen zákony, a zákony doxického života jsou tedy pravidly transcendence. Úlohou transcendentální fenomenologie je nyní popsat průběh celého doxického života, najít jeho zákonitosti v souvztahu k daným předmětnostem, čili nalézt zákony syntetického ustavování se předmětů (jsoucen) korelativně k průběhům doxické zkušenosti. Tím je však zároveň, pojme-li se úloha universálně, jako deskriptivní analýza skutečného i možného prožití všech možných předmětností a zachycení jeho zákonitých forem, splněna úloha filosofie podat vyjasnění světa v celku a být zároveň vědoukou ve smyslu Fichteho. Neboť k filosofickému vyjasnění světa je vyžadováno především vysledování všech možných forem průběhu doxického života. Úvaha, která zkoumá zákonitý výsledek korelace mezi jevícím se předmětem a prožitkovými řadami, je nazývána úvahou o konstituci předmětu či předmětnosti (typu předmětů) ve vědomí;96 transcendentální problémy jsou konstitutivní problémy.97 Nazveme-li bezprostřední prožitek s kvalitativními (hyletickými) daty a intencionálními, mínícími, doxickými momenty noesis, předmět prožívání noema, můžeme problém konstituce charakterizovat jako otázku vyjasnění noeticko-noematických struktur. Tím, že jsme mluvili o konstitutivních zákonitostech, anticipovali jsme ideu transcendentální fenomenologie, abychom mohli spíše proniknout k její metodě. Pokusme se tuto metodu charakterizovat blíže a rozptýlit zároveň možná nedorozumění. Co je dáno v redukci, řekli jsme, je proudící život, a ten musí pozorovatel zachycovat v jeho plné danosti, nepřinášeje k němu principy posuzování, nýbrž pouze konstatuje jeho průběh. Nemaje předpokladů posuzování, diskursu, nemůže tedy být fenomenologický postup ničím jiným než reflexivním názorem, intuicí. Leč neplatí proti reflexivnímu názoru v jeho čistotě námitky často formulované, jak jsme je např. viděli u Kanta: že subjektivní aktivita, zachycovaná v reflexi, není již aktivitou ve stavu zrodu, stala se tedy něčím jiným než původně byla ve svém výkonu? Nealteruje reflexe ráz duševního života? – Ale odkud čerpá tato námitka své oprávnění, ne-li z vědění o rozdílu mezi vědomím ve stavu bezprostředního výkonu a vědomím ve stadiu reflexe? A v čem spočívá pro naše bezprostřední vědomí tento rozdíl? A priori bylo by lze očekávat dvojí: buď se alterace týká kvalitativní náplně aktivity nebo způsobu její danosti. Kdyby alterace, kterou aktivita projde při přechodu z bezprostředního výkonu do zorného pole reflexe, byla kvalitativní, nemohli bychom si být vědomi identity mezi aktivitou v modu výkonu a aktivitou v modu objekce, na prožívání by nebyla např. možná ani bezprostřední vzpomínka. Vzpomínka je však faktum, tudíž i vědomí identity prožívání a prožívaného, tudíž musí zmíněný rozdíl být jiného než kvalitativního řádu. Liší se prostě jako aktuální a neaktuální výkon a jako výkon, který pro já není tématem, v poměru k výkonu tematickému. – Vyvrácení námitky, jak jsme je zde podali, postihuje empirickou reflexi; ani pro ni námitka neobstojí. Zejména však neobstojí pro reflexi transcendentální. Transcendentální pozorovatel má totiž jakožto já tu zvláštnost, že není vykonavatelem aktů, které se stávají předmětem jeho reflexe, kdežto empirické já žije (či může žít) střídavě v přímém výkonu a v reflexi na sebe samo, na své vlastní zážitky. Empirické já nikdy není ryze reflexivní, jakým je já transcendentálního diváka. S ohledem na tento stav mluví Husserl o rozpolcení, rozštěpení já, které nastává fenomenologickou redukcí.98 Metoda fenomenologie je tedy především deskriptivní analýza toho, co nalezeno v reflexivním názoru transcendentálního diváka, který svou ryze nazíravou aktivitou nezasahuje do aktivního výkonu víry ve svět, jehož produkce je dílem transcendentálního života. Ježto však metoda obsahuje nejen prostředek a způsob poznání, nýbrž též cíl, s ohledem na který se poznání děje (poněvadž prostředek musí být adekvátní cíli), a jelikož cílem je, jak anticipatoricky výše určeno, poznání konstituce, je hlavní otázkou metody získání vodítka pro poznání konstituce. Poněvadž konstituce byla určena jakožto ustavování syntetické jednoty, může jednota konstituované předmětnosti sloužit za požadované vodítko. To znamená, že určitý druh předmětů zkušenosti (ať vnější, ať vnitřní), tak jak nám jej podává naše naivní zkušenost, bude sloužit za Ariadninu nit objevení oněch noetických průběhů, k nimž je korelativní; jeho jednota musí nám dát vyčíst prožitkovou rozmanitost, kterou jako jednotící pól ovládá. Tento bod metody, nalezení vodítek v typech konstituovaných předmětů, je druhým podstatným kusem jejího postupu, dosvědčujícím zřejmě analytičnost metody. Narozdíl od metody německého idealismu, který tím, že subjektivita, od které vychází, je abstraktní cogito, pouhé abstraktní já, je nucen postupovat výhradně synteticky, je metoda vodítek dvojnásobně analytická. Uvažovaná předmětná zkušenost je deskriptivně rozkládána na své (podstatné i nepodstatné) momenty a se všemi těmito momenty se provádějí variativní operace, o nichž bude v dalším ještě řeč. Celá tato deskriptivní analýza je však ryze statická, bere předmět i zkušenost o něm tak, jak se nám hotově prezentuje, a ptá se pouze po jejich struktuře. Tak se můžeme ptát např. po specifické struktuře vnímání, vzpomínky, hodnocení atd., a dostane se nám odpovědi takovou statickou analýzou. Naproti tomu můžeme analyticky dospět ještě za pouhou úvahu strukturální, ptáme li se, jak jednotlivé konkrétní útvary naší zkušenosti, paralelní k nějakému předmětnému oboru, se vzájemně předpokládají, jaká je tedy stavba oné zkušenosti. Tak od analýzy statické přikračuje se dále k transcendentální úvaze genetické, která je ve vlastním smyslu úvahou konstitutivní. Konstitutivně genetické vyjasnění zpravidla předpokládá dvojí popis: 1. popis předmětnosti dané ve zkušenosti, 2. popis zkušenosti, tj. všech modalit prožitkových, v nichž předmětnost určitého druhu může být dána. Vedle tohoto deskriptivního úkolu (který je přirozeně analytický) má pak fenomenologie ještě složku v posledním smyslu výkladovou, tj. konstituční. Konstitutivní analýza tedy nepředpokládá narozdíl od německého idealismu žádnou jinou tezi o podstatě subjektivity nežli její zachytitelnost v reflexi, nevychází od žádného definitivního pojetí této podstaty, nýbrž naopak celé její úsilí jde na konkretizaci pojmu subjektivity a musí být vždy připraveno ke korekturám a k výstižnějším aproximacím. Proto i tam, kde je konstitutivní proces líčen takřka historicky, od nejzákladnějších vrstev k nejvyšším, je tento syntetický postup vlastně pouze metodou expozice, nikoli vlastního bádání, které zůstává analytickým. Teprve božský filosof, schopný přehlédnout celé nekonečné bohatství konstitutivních procesů, mohl by se v konstitutivní problematice pohybovat libovolně analyticky či synteticky. Dalším podstatným rysem, regulujícím dosah metodického postupu, je získání apriorních generalit. Docílení apriorních generalit na půdě transcendentální je analogon jejich dosažení na půdě světské. Docílení těchto generalit není dílem pouhé abstrakce ve smyslu nauk moderního empirismu a kantismu, kde abstrakce značí vždycky rozdělení konkrétního představovaného celku a separátní uvažování jeho momentů, nýbrž předpokládá zaměření na podstatné, jehož partikularizacemi jsou fakta, od nichž se vychází.99 V tomto zaměření provádí se proběhnutím řady možností partikularizace, které daná species nebo genus dovoluje, zachycení toho, co všem těmto specializacím je společným základem, k němuž přistupují jejich zvláštní určení. In concreto provádí se tato operace tak, že na příkladu, který pro nás funguje jako reprezentant intendované obecniny, se provádějí variace, změny jeho momentů, které nám indikují, pokud můžeme mluvit ještě o témže nebo pokud přecházíme do sféry jiné generality, či jiným výrazem, připomínajícím aristotelovskou tradici, do sféry jiného eidos. Také tento variativní metodický postup na základě tematizace původně spontánně se u nás vytvořivšího vědomí obecnosti je v moderní filosofii vystaven často nedosti prohlubujícím útokům. Je to zejména vnější terminologická shoda s některými motivy platónskými, která tu vedla často k úplnému zavrhování postupu, který byl v Logických zkoumáních pouze zhruba narýsován a teprve v pozdější době podrobněji vypracován. Ke zmatku přispělo, že postup rozeznání identického eidos označil Husserl jako ideaci či eidetický názor (Wesenschau, Wesenserschauung); to zní podobně jako platónská nad každou diskursivní @(((((((# povýšená @((((((((#, přímé zření „ideálního jsoucna“, a poněvadž Husserl to byl, který v prvním dílu Logických zkoumání propagoval čistou logiku bolzanovského, tj. platonicko leibnizovského ražení, a v druhém dílu mluvil o „ideales Sein der Spezies“ (přičemž se ovšem ohrazoval proti každé realizaci ideálna), leželo nasnadě identifikovat jeho nauku o poznání ideálního s platónským intuicionismem (ovšem v interpretaci moderní!). Jakožto bezprostřední názor měla by pak eidetická intuice ovšem onu bezprostřední jistotu, která diskursivnímu postupu chybí; ale právě toto postulování intelektuálního nazírání činilo po tolikerých moderních kritikách platónsko-aristotelské noese, která v celé dogmatické školské filosofii hrála tak význačnou roli, eidetický názor podezřelým, přičemž jen málokteří si položili otázku, shoduje li se originál s jejich interpretací.100 Ve skutečnosti je eidetický „názor“ právě sám diskursem, tj. intelektuálním postupem. Podle nových zkoumání Husserlových je třeba při ideaci rozeznávat trojí podstatný moment, tři stránky jejího procesu: 1. vytváření obměn na příkladě a jich probíhání, 2. jejich jednotné spojení ustavičným částečným krytím, 3. aktivní vyzvednutí a identifikace toho, co se kryje, a toho, co se liší.101 Variace, např. výšky tónu, mohou ovšem jít do nekonečna; ale k podstatnému či eidetickému názoru není potřebí probíhat všemi, nýbrž postačí vědomí směru variace, které lze vyjádřit jako vědomí „a tak dále“; jsme si pak jisti, že v žádném konkrétním případě nemůže individuum jistého eidos nesplňovat podmínky, které podstatný názor pro ně vyžaduje. Felix Kaufmann vyjadřuje jeden z hlavních rozdílů této Husserlovy teorie poznání generalit proti tradiční teorii abstrakční tak, že podle ní akt vyzvednutí generálního je ne snad vyřazení něčeho, nýbrž ponechání volného místa pro variaci („kein Ausschalten, sondern ein Offenlassen“102); rozdíl tedy leží v jiném směru, nežli se obvykle za to má, a to nikoli ve směru ontologickém nýbrž deskriptivním. Zapomíná se, že termínem „ideální bytí“ nemínil Husserl řešit, nýbrž pouze naznačit problém; právě co námi uvedeno, dosvědčuje, že bytí „ideálních předmětů“ a „ideálních vztahů“ nelze si myslit bolzanovsky naivně jako absolutně nezávislé na subjektu, nýbrž že k jejich ontologickému smyslu patří, že mohou principiálně být dány jenom v naznačené intelektuální aktivitě. Význam eidetického poznání lze poznat z toho, že veškeré naše abstraktně generální poznatky jsou v podstatě eidetické; pro logiku a matematiku to ukázal Husserl, pro jiné disciplíny jiní, a novopozitivistická, nominalistická teorie matematiky, která operuje pojmem struktury, nemůže platit za vyvrácení eidetické podstaty matematických poznatků, poněvadž struktura sama je eidos.103 Pro transcendentální fenomenologii je tedy zásadně důležité, aby aplikovala metodu ideace ve svém oboru, aby mohla studovat všeobecnou zákonitost konstituce. Že to nemůže být zákonitost empirická, je z předchozího zřejmé. Že ideace v oboru transcendentálním je vůbec možná, není třeba dokazovat; její možnost je v tom, že existuje pro nás rozdíl mezi vzpomínkou, vněmem atd. a jinými duševními akty, jakož identita těchto aktů v průběhu časovém: prostě, že existuje typika prožívání. Všude pak, kde je typika, je možná i tematizace této typiky, tj. eidetický názor. Tím, že transcendentální divák provádí eidetický názor, provádí vlastně ještě další redukci, totiž redukci transcendentální fakticity na transcendentální eidetiku, nejen tedy, že provádí abstinenci od víry v svět, nýbrž i abstinenci od faktické danosti, která odtud funguje pro něho pouze jako exemplum. Odtud běh transcendentálního života není již indikován spontánním tvořivým proudem, nýbrž teoretickou intencí transcendentálního diváka. Ze sféry transcendentální empirie se dostáváme do sféry transcendentální typiky. – Přitom však nelze zapomínat na podstatné rozdíly mezi eidetikou přirozenou a transcendentální. Eidetické vědění přirozené je apriorní, tj. směřuje na předpoklady jednotlivého vědění, které musí již fungovat, aby ono jednotlivé vědění mohlo být uskutečněno, je to takřka rozpomenutí se na něco, co již (ač nikoli výslovně) nám bylo známo (@(((((((((#). Transcendentální vědomí nemá již předpokladů, jsouc zároveň tvorbou apriorního i aposteriorního; není tedy zde vlastně rozdílu apriori a aposteriori ve světském smyslu.104 – Tím však, že z transcendentálně empirické stává se fenomenologie transcendentálně eidetickou, získává se jí doktrína o možném vědomí vůbec, tím pak i nauka o možné konstituci vůbec, čímž se teprve pro fenomenologii otvírá vyhlídka na možný filosofický systém. Metodika sem spadajících filosofických problémů je ovšem dosud naprosto ve stavu zrodu. 7 Námitka solipsismu. Transcendentální intersubjektivita jakožto prozatím dosažená etapa subjektivní redukce Abychom nyní mohli uzavřít své úvahy o subjektivitě jako universální filosofické bázi a o metodě, jíž jest v jejím oboru užívat, přihlédneme k námitce, která často bývá slýchána proti každému idealismu a o níž se tvrdívá, že jej peremptorně ne-li vyvrací, aspoň jeho filosofický nárok relativizuje. Je to námitka solipsismu. Idealismus, říká se, redukuje jsoucno na subjekt; konsekventně musí je omezit na vlastní subjekt, nemá-li upadnout do téže protismyslnosti, kterou předhazuje realismu, totiž do postulování transcendence. Speciálně pro transcendentální fenomenologii zněla by výtka: transcendentální fenomenologie hledí převést veškerenstvo na konstituce transcendentálního já; do sféry redukovaných realit patří také druhé subjekty, jichž zkušenost předpokládá zkušenost o reálných věcech; tedy i druhé subjekty musí být transcendentální fenomenologií převedeny na konstituce individuálního transcendentálního subjektu. Především nutno říci, že tato námitka, i kdyby platila, není s to ohrozit transcendentální fenomenologii, neboť teoretický systém, jemuž po bok nelze postavit jiný, splňující tytéž teoretické nároky, musil by být považován za bezvadný, i když uráží naše nejhloub zakořeněné myšlenkové zvyky. Ve skutečnosti však výtka slouží jen k tomu, aby jí byl indikován důležitý problém. Je vůbec funkcí skepse ve filosofii, jak praví jednou Fichte,105 aby odhalovala mezery v dosavadní filosofické argumentaci a kladla nové problémy. Problém, který je nám zde indikován, může být vyjádřen takto: je druhé já pouze konstitutivní produkt vlastního já transcendentálního, nebo jak se to s ním má? Je transcendentální zkušenost pouze má vlastní zkušenost o mé vlastní konstituci? Leč kde jsou hranice transcendentální imanence? Konstituce se odbývá v čase; nikoli v objektivně přírodním čase, který je sám konstitutivním produktem, nýbrž v původnějším, vnitřním časovém vědomí. Avšak tím, že je podrobena času, tj. zákonu působnosti, nemizí naprosto pohledu transcendentálního diváka. Transcendentální divák, aniž klade cokoli jako jsoucí, existující ve světě, vyzvedá život, produkující víru v jsoucna, z jeho původní anonymity a činí z něho teprve transcendentální „preexistenci“; neboť konstituce původně konstituujícímu životu dána není, nýbrž toliko transcendentálnímu diváku. Tak se transcendentální zkušenost divákova vztahuje nejen na aktuální konstituci, nýbrž i na konstituci minulou, a obsahuje i anticipaci budoucí konstituce. Není tedy transcendentální zkušenost pouze zkušenost o konstituování, nýbrž i o tom, že konstituce byla a bude, tedy i o konstituci, kterou produktivní proud aktuálně neprovádí. K této zkušenosti o aktuálně mnou neprováděné, přesto však dané konstituci patří též zkušenost o druhém transcendentálním já. Druhé já může být dáno toliko nepřímo; je to rovněž jakýsi modus zpřítomnění,106 jímž prožívání, analogické svému, „promítám“ do tělesnosti, která je analogická mé vlastní. Na stanovisku přirozeném jsou tato druhá, zpřítomněná já právě tak konečná, omezená jako já sám; na stanovisku transcendentálním však tím, že vlastní subjektivita nabývá smyslu konstituce, nabývá alter-ego, druhé já, rovněž smyslu konstituce, ale odlišné od mé vlastní. Je tedy možno redukci intersubjektivně rozšířit: ke smyslu transcendentální subjektivity, jak se jeví fenomenologickému pozorovateli, – čili monády – patří, že konstituuje paralelně s jinými monádami; konstituce je spolukonstituce; subjektivita je tak, konkrétně definováno, transcendentální universum monád, které provádějí konstituci „harmonickým“ způsobem, a intersubjektivní konstituce udává teprve pravidlo existence. Ovšem tento způsob překonání solipsismu je možný pouze tam, kde byl realizován proces fenomenologické redukce, kde se tedy nejedná o otázky existence ve světě; reální danost druhého pro určité individuum zůstává podrobena pravidlům souhlasné konstituce, a je tedy na témže niveau presumptivní jistoty jako kterýkoli objekt vnějšího světa. Naproti tomu znamená intersubjektivní konstituce, že svět, který by byl pouze pro mne, nebyl by reální svět naší zkušenosti. Můžeme nyní, shrnujíce, říci, v jakém směru vidíme podstatu subjektivity, a ukázat, jak transcendentálně fenomenologické hledisko dovoluje jednotně pochopit ony pojmy jáství, které byly v přípravné části naší kapitoly na podkladě historického materiálu rozvinuty. Konkrétní pojem subjektivity, k němuž prozatím mohla metodická analýza proniknout, je transcendentální universum monád, které vzájemně do sebe zasahují a harmonicky konstituují jsoucno i jeho apriorní zákonitost. V bezprostřední zkušenosti transcendentální není však dáno toto universum, nýbrž pouze fáze jediného monadického proudu prožitkového. Transcendentální subjektivita monadická nemá existenci ve vlastním smyslu slova; není dána sobě samé a není předmětem žádné ontické teze, nýbrž „existuje“ pouze pro transcendentálního diváka, který na základě procesu redukce vyzvedá tuto produktivní subjektivitu ze sebezapomnění a uvádí ji do modu „preexistence“, jakož evolvuje ideací universální podstatu možné konstituce vůbec. Já transcendentálního diváka bychom mohli pro produktivní charakter jeho poznání a pro extraexistenciální ráz jeho danosti paralelizovat s absolutním já Fichteho. Naproti tomu jest Schellingovo já, jež Schelling hledí pojmout konkrétněji, paralelizovat k plnému konstituujícímu proudu. Konstituující proud vytváří víru v svět; v této funkci není však sobě samému zjevný, nýbrž získávaje svět, ztrácí se sobě samému. Při konstituci světa nastává koncentrace konstituovaného kolem dvou pólů: objektivního a subjektivního. Kdežto objektivní póly jsou četné, je subjektivní pouze jeden, a tento pól je konstituován jakožto receptor vnějšího světa a autor aktů pochopení, a v tomto smyslu o něm platí, že musí provázet každou zkušenost. V tomto smyslu lze jej paralelizovat s Kantovým já transcendentální apercepce. Ve své funkci autora našich aktů je já neobjektivovatelné; reflektujeme-li na ně, nemáme je již přímo v této funkci, nýbrž objektivujeme je. V psychologické reflexi dá se explikovat psychologická aktivita po své kvalitativní náplni, nikoli však samo já. Ryzí já není však pouze identický pól, nýbrž zároveň substrát našich habitů (přesvědčení, stanovisek, zvyků atd.); po této stránce dá se určit jakožto osoba. K určení osoby však nepostačí pouhá psychologická reflexe, nýbrž je potřebí praktického, reálního osvědčení se. Karteziánské cogito, jak je obyčejně chápáno, je aktivita zachycovaná v psychologické reflexi; v ní jsou zjišťovány nejrůznější „cogitationis modi“, různě kvalifikované duševní stavy, eidetickou abstrakcí se tu pak dochází k psychologickým pojmům a analýzou k větám o nich a zákonům. Tyto pojmy a zákony však již nejsou živá zkušenost, či aspoň nemusí jí být, a jsou na úrovni jiných objektů myšlení; v tom pak tkví Descartem zaznamenaný rozdíl mezi „quicquid cogitat, est“, a „cogito, ergo sum“. Průchod fenomenologickou reflexí dovolil nám aspoň zběžně načrtnout souvislost v různých moderních problematikách subjektivity, takže stanuvše jí takřka na vrcholu, mohli jsme se navrátit k svému východisku. III Přirozený svět Viděli jsme v první kapitole, že spor naivního a vědeckého světa, který se nám tu objevil jako jedna ze základních konsekvencí moderní filosofické metody, je řešitelný způsobem, který naivnímu světu ponechává jeho plná práva a neobrací jej v pouhý odvozený aspekt pravé skutečnosti; je řešitelný na základě filosofie idealistické, jež veškeru skutečnost pojímá v korelaci k subjektivitě. Objektivismus, nechce-li být nezávaznou fantastikou, musí interpretovat svět naivní, vycházeje od vědeckého. Idealismus však, má-li nabýt vnitřní síly a konsekvence, nemůže zůstat nikdy empirickým idealismem, nýbrž musí na sebe vzít hybris transcendentálního idealismu. Jedině tím, že od pojmu empirického subjektu se překračuje k vědomí transcendentálnímu, mohou zmlknout určité otázky, které jinak idealistickým tendencím ve filosofii vždy působily obtíže a které ukazují, jak idealismus je prostému i filosofujícímu „zdravému rozumu“ nepřístupný. Jsou to otázky po tom, „jak subjekt přichází k objektu“ a „jak subjekt vystupuje ze své uzavřenosti“, v nichž doznívá celý předfilosofický způsob chápání výkladu skutečnosti (podle kauzálního modelu), který teprve transcendentálním idealismem může být nahrazen pochopením radikálně odlišného směru, jemuž nutno zprvu přivyknout, s ohledem na které nutno se zbavit velmi četných mentálních zvyků a které teprve otvírá bránu k metafyzice – nikoli jako nauce o transcendentně jsoucím samém o sobě, nýbrž jako nauce o jsoucnu jako takovém, to jest nauce o konstituci. Zároveň jsme se však přesvědčili ve své druhé kapitole, že transcendentální idealismus není jednoduché, od nějaké pevné půdy, od nějakým definitivním způsobem představované či snad nazírané subjektivity vycházející řešení, nýbrž že smysl transcendentální metody nemůže být v ničem jiném, nežli v objevování a vyjasňování této subjektivity samé, že subjektivita, daleka toho být jednoduchým datem, musí, třeba byla poslední explikans, v procesu explikace teprve být odhalena a ve svých výkonech vždy hloub zachycována. Je iluzí, domníváme-li se, že podstata subjektivity je nám stále přítomna, dána a známa; iluzí, o kterou se přičinil theologický motiv nesmrtelné jednoduché substance, matematický motiv jistoty a jednoduchosti východiska a psychologický motiv sebejistoty vědomí, a viděli jsme, jak myslitelům, kteří chtěli v novější době právě subjektivitu učinit pevným východiskem a kteří v důsledku toho došli ke konstruktivní metodě ve filosofii, tento pojem sám se rozplýval, veda k vždy novým distinkcím a k pokusům o vždy hlubší počátek. Filosofický objev terénu subjektivity v transcendentálním, tj. universálním smyslu, jsme charakterizovali jako redukci, explikaci reduktivně umožněnou jakožto konstituci, a charakterizovali jsme různé etapy tohoto explikativního postupu. Nyní přistupujeme však ke konkrétní analytické práci o svém problému. Tento problém je člověk ve svém poměru ke světu; to je tedy téma následující skici, která bude nutně neúplná a zkusmá, poněvadž každý krok je zde vlastně indikací dosud nezpracovaných problémů. Je-li zachováván v té části kapitoly, jež traktuje konstitutivní problémy, postup syntetický, nestalo se tak proto, aby výkladu bylo dodáno zdání systému, který pro důsledného fenomenologického myslitele není deziderátem, nýbrž pouze z důvodů určité přehlednosti literární. Nezamýšlíme podat nic jiného než jakousi představu o konstitutivním procesu a poznamenáváme přímo, že neobyčejně významné problémy jsou tu sotva dotčeny, např. problém modalizace (modů jistoty), jenž stojí v úzké souvislosti s problémem ontologickým. Leč pro nás jedná se zde především o vyjasnění způsobu, jak člověk existuje ve svém světě a jak se k němu vztahuje – v jakých základních vrstvách a v jakého druhu výkonech subjektivity se tento poměr ustaluje, a tu snad bylo dovoleno rozdělit akcenty s ohledem na náš cíl. 1 Deskriptiva situace člověka na světě. Forma tohoto bytí na světě. Domov a cizota. Časová dimenze světa. Náladová a subjektivní dimenze světa Téma, které máme analyzovat, je člověk ve světě, tedy především je třeba vymezit tento předmět ryze deskriptivně, jakožto předmětné vodítko. Vyjdeme-li od člověka jako fundamentálního člena vztahu, postihujeme-li jej objektivně jakožto část přírody, jako živého tvora v rozmanitosti reakcí, patří k němu zajisté podstatně tělesnost, kterou (jako všechna zvířata) vládne a jejímž prostřednictvím je v neustálé interakci s věcmi svého okolí. V myšlence tělesnosti narážíme na jednu z podstatných hranic možné variace své koncepce člověka; mohu mu dávat tělesnost fantastickou, a v tom se o možnou variaci postarali autoři fantastických románů od Lukiana přes Swifta a Wellse; ale bez tělesnosti a komunikace s okolním světem prostřednictvím této tělesnosti lidskou bytost myslit nemohu. K mému vědomí o člověku však patří více; tělesnost, kterou je disponováno, patří k podstatě živočicha vůbec, v našem povědomí o člověku je ovšem tento moment pouhou komponentou. Je to základní komponenta lidské konečnosti, poněvadž na základě své tělesnosti stojí člověk v kauzální interakci (v širokém smyslu, nemluvě o filosofických teoriích) s věcmi svého okolí, jež jej omezují. Leč věcí lidského okolí jsou nejen kauzální agentia, která člověka omezují, nýbrž jsou jako samostatná kauzální agentia, tj. jako věci, člověkem též chápány; člověk není pouze věc mezi věcmi, jako ještě zvíře (s výjimkou snad nejvyšších primátů), nýbrž ví především o této své situaci, chápe svou vlastní konečnost. Konečnost na základě interakce je pevná situace, jejíž konkrétní tvar se sice neustále mění, ale z níž člověk jako člověk nemůže vykročit. Blíže určit možno tuto stálou situaci jako vědomí odkázanosti na věci a zájem o ně. Věci samy jsou původně zpozorovatelnosti na cestách našich zájmů a jimi vedeného jednání. Leč jejich bytí pro nás se nevyčerpává ovšem touto jejich životní funkcí pro nás. Jsou zde nadále a tímto samostatným bytím k dispozici našemu i cizímu případnému opětovnému jednání, pokud nebyly odstraněny, byvše změněny či spotřebovány. Zároveň jejich bytí pro nás není nějak snad visící v prázdnu; poukazují k dalším a dalším souvislostem, které mohou být původové, účelové, souvislosti prosté sousednosti či následnosti v čase. Tím tedy, že se od jedné věci obracím k druhé, neztrácím snad jsoucno – nestává se mi nedisponovatelným – zůstává tu naopak základní jakási souvislost, do níž jsou všecky věci začleněny a která je zde, i když si jí nevšímám, i když z ní nic výslovně neexplikuji, a tato souvislost, která není ničím určitým, žádnou skutečnou věcí, přece jen v životě neustále je přítomna a působí: kdyby jí nebylo, mohli bychom sice mít jednotlivé dojmy, vněmy, myšlenky, vzpomínky, ale nebylo by té takřka automatické vazby, která je víže v jednotný celek. Kdyby však nebylo tohoto jednotného, jedinečného celku, nebyly by pro nás přeludy snů, představy fantazie apod. odlišitelné od pozorně sledovaných skutečností. Neměli bychom ani možnost životní fáze vzájemně pořádat a sjednocovat. Krátce neměli bychom to, co působí, že říkáme, že my i jiné věci jsou na světě; měli bychom jednotlivosti, neměli bychom svět. Stojíme zde nyní před zvláštním faktem. Vyšli jsme v pokusu deskriptivní analýzy poměru člověka a světa od jednoho člena vztahu a dospěli jsme k tomu, že jej můžeme charakterizovat proprio modo jen na základě druhého člena vztahu: člověk je bytost, která nejen je konečná, je částí světa, ale též má svět, ví o světě. Se světem jsme se zde však nesetkali pouze jako se souborem jsoucích věcí, nýbrž především jako s funkcí, jež působí, že takovou rozrůstající se skutečnost můžeme mít ve vědomí, jako s něčím příslušným k podstatě lidství samé, k formě naší existence mezi věcmi. Nezasluhuje pak ta funkce, pro niž teprve můžeme mít jednotnou skutečnost, universum všeho, co jest, jež obsahuje možnost universa, být nazvána světem v nejpůvodnějším smyslu? Můžeme nyní charakterizovat znovu člověka jako bytost mající svět, přitom svou tělesností ve světě obsaženou a pomocí této tělesnosti žijící v kontaktu s jinými předměty tohoto světa. Žije v něm především s jinými subjekty, na prvním místě s bližními. Člověk není charakterizován pouze právě uvedenými rysy, nýbrž zejména též tím, že má schopnost pochopit, porozumět i druhým živým bytostem a být si plně vědom tohoto pochopení. Tento rys vědomého soužití s druhými byl odedávna vyzvedán jako člověka vyznačující, podstatný pro humanitas. Lidský život není žití pro sebe a o sobě, nýbrž žití s jinými a s ohledem na ně. Přitom je svět našeho aktuálního prožívání nám všem společný, je milieu ne snad každé lidské životní aktivity zvláště, nýbrž v nejrůznějších stupních různým individuím aktuálně, principiálně však všem stejně intersubjektivně přístupné. Leč zde musíme právě nasadit ke konkrétnější analýze. Je totiž důležité poznamenat, že svět v tomto původním smyslu se ohlašuje v celé řadě konkrétních fenoménů, že to není snad nějaká abstraktní funkce jednotící, která v každém případě a u všech subjektů funguje stejným způsobem. Jednota původního světa je jednota zkušenostního stylu, známostního „a tak dále“ v rozmanitosti dojmů, stylu, který je indikován tím, s ohledem nač jsou věci pochopeny, tedy našimi zájmy, a poněvadž tyto zájmy nejsou ryze individuální, nýbrž formovány v nejrůznějších společenstvích, do nichž náležíme, je náš svět jako konkrétní fenomén světem životního společenství, k němuž přináležíme. Tak je svět měšťákův a sedlákův, svět primitiva a civilizovaného, svět pomořanův a vnitrozemčanův něčím odlišným. Přes tuto principiální měnlivost světa jakožto konkrétního fenoménu nutno zdůraznit, že svět se nemění tak jako empirické předměty; je něčím relativně konstantním a jeho změny se nedají přímo konstatovat jako změny jednotlivých věcí. Změny v našem světě se odbývají netematicky, bez naší vědomé aktivní spolupráce, a teprve pohled reflexe je s to je v upomínce pojmout, zachytit; ostatně toto zachycení změn světa samého, jež se odbývají např. při přechodu z jednoho životního věku do druhého, je složitý problém fenomenologický, jenž ve formě zvláště obtížné znovu klade všechny problémy vzpomínky. K následujícímu popisu budiž připomenuto, že nesmí být pojat, jako by byl popisem nějakých určitých, existujících věcí našeho okolí nebo snad jako popis jejich věcné podstatné struktury, nýbrž jakožto popis onoho zvláštního fenoménu bytí na světě, který pro přemýšlení sensus communis je zprvu beznadějně zakryt jednotlivými věcmi a jejich vlastní objektivní strukturou. Dalo by se skoro říci, že popis onoho podstatného „uvnitř“ je popisem perspektivy universa, kdyby tento pojem perspektivy nesugeroval přílišně „subjektivnost“, nepůvodnost fenoménu. Bytí na světě je perspektiva, ale taková, v níž věci teprve mohou být tím, čím jsou – a perspektiva, která se stře i bez nich a před nimi. S perspektivou má struktura světa společné také to, že z určitého centra ubíhá do dálky, do neurčité hloubi. Patří k podstatě našeho světa, že je jeho centrálním jádrem část, s níž jsme převážně obeznámeni, v níž se cítíme bezpečni, kde není takřka třeba nic objevovat, kde každé očekávání již bylo anebo vždy může být typickým způsobem vyplněno, a tuto část nazýváme domovem. Domov není pouze náš individuální; patří k němu společenství, a na základě různých do sebe zapadajících zájmů společenských skupin na něm zúčastněných obsahuje různé typické struktury: úzký rodinný domov se svými životními funkcemi každodenního nejbližšího styku a pořádku, širší domov volnějších společenských svazků, s nimiž se člověk cítí v různé míře spjat a jimž na základě tradic a vlastních zájmů rozumí. Uvnitř tohoto domova v širším smyslu děje se pak diferenciace v oblasti, světy různých povolání, v nichž je každý rovněž různým způsobem „zdomácnělý“, z nichž teprve pohlíží na druhé; přesto patří v určitém smyslu všechna tato povolání lidská, na jichž funkci jsme ve svém společenství uvykli, k domovu v širším smyslu slova. Odstupnění domova rodinného, místního, obecního, krajového, národního, státního atd. děje se za do neurčita ustupujícího míšení známého s neznámým, vzdáleného s blízkým. Domov však není, jak by se snad ze srovnání s perspektivou mohlo soudit, podle mé okamžité pozice orientované centrum. Domov není tam, kde jsem právě já, nýbrž právě já sám mohu být z domova vzdálen; domov je útočiště, místo, kam patřím více než kamkoli jinam; více domovů nemůže být prožíváno zároveň s toutéž intenzitou. Je to ta část universa, která je nejvíce lidsky proniknuta; věci jsou zde takřka již orgány našeho života, jsou to @((((((((#, s nimiž vždy zhruba víme, co počít, či aspoň, co druzí s nimi počínají či že si s nimi nějak počínají, a v tomto pochopení jsou nepřekvapivé a nenápadné. Nenápadnost je zvláštní znak domova, který k ní spěje jako k svému (ovšem zřídka realizovanému) @(((((#. V samém centru domova není přírody, ohlašuje se tu pouze jako „to, z čeho“ a „to, v čem“ (sem patří též zjevy jako noc a den, roční období aj.); a tak není příroda ve vlastním, původním smyslu @(((((# universem jsoucího, nýbrž určitou vrstvou, která není centrální a která má různého druhu odstínění a odstupnění, jako nejbližší okolí, příroda takřka domácká, příroda vlastního kraje atd.... Hranice vzdálenějšího domova strou se do neurčita a zanikají v nezdomácnělém, cizím, v dálavě. Dálava a cizota má opět svá odstupnění a své zvláštní modality; a budiž však hned podotčeno, aby nevznikl dojem falešné opozice, že dálava nemá snad ráz naprosté neobeznámenosti, nýbrž je zvláštní modus orientovaného pochopení, a to v kontrastu k domovu. Vždyť svět je celek, z něhož se žádný zjev naprosto nevymyká, a nemůže se v něm nikde vyskytovat radikální nepochopitelno. Ale dálava a cizota (obojí podstatně patří k sobě) je taková, že na každém kroku je možné překvapení, předměty i lidé se chovají nebo mohou chovat na každém kroku jinak, než jsme zvyklí ze svého domova. Existuje nyní dvojí základní modus dálavy–cizoty: lidská a mimolidská, a v mimolidské opět živá a neživá. Cizota lidská je vázána na pochopení např. exotického společenství jako lidského, třeba jeho vztahům k věcem okolí ani k bližním nerozumíme v tom smyslu, že je sami nemůžeme prožívat a že typus jednání v tomto společenství je nám neznám, že zde existují jiná povolání a s nimi jiné artikulace uzuálních předmětů, že případně celkový poměr k životu a skutečnosti je jiný, překvapující, neočekávaný. Tak stojíme k exotům vysoké i slabé kulturní diferenciace: chápajíce jen zvenčí, intelektuálně; a přesto je ovšem tato „nepochopitelnost“ určitým kontrastním druhem pochopení, které je schopné systematické organizace, třeba nepřestalo být pochopením cizího. Snad jsme schopni s těmito lidmi v některých velmi všeobecných ohledech cítit a žít jejich životem, nikdy však v celku – leda za podmínky, že se svému staršímu způsobu života odcizíme. – Ostatně cizota lidská jako možná fólie stojí vždy kdesi na okraji našeho zdomácnělého světa – třeba cizota fantastická, cizota báječných světů, které leží kdesi v dálce a mají jiný zkušenostní styl nežli náš domov. Zde fantastika existuje na podkladě pozvolné obměny skutečnostního stylu s realitou v jednotě téhož světa; tvoří cosi jako „okrajový svět“, možný, neznámý, neprobádáný. Podotkněme ihned, že docela jiná je celková situace světů ryze fantastických, tvořících sféry pro sebe, světů fiktivních, jejichž poměr k jedinému základnímu světu skutečnosti je zvláštní, složitý problém. Zesílená cizota vládne v našem poměru k živé přírodě, pokud živí tvorové nepatří k čistě zdomácnělým, pragmaticky pochopeným složkám domova (ale i tu cizota někdy propuká). Zvíře se svými životními vztahy není jednoduše vnímaná věc a není též jednoduše občan našeho lidského světa. Zvíře nám vnucuje svůj zvířecí poměr k nám – poměr obrany a útoku; v tomto úzkém pásmu se s ním stýkáme (pokud jde ovšem o zvíře nedomestikované), pouze v něm a v několika základních organických funkcích mu původně rozumíme. A za okruhem života vůbec se prostírá ještě příroda, ale již ryze cizí, nechápající, bezohledná, takřka beztvárná a hrozivá; nikoli již příroda jako k našim potřebám upravená oblast, zásobárna nebo vlast, nýbrž jako něco nezvladatelného, nesmírně silného a chaotického, z čeho hrozí katastrofy pro život: nesmírná lhostejnost a síla hmoty, která je tak posléze terminus ad quem našeho světa v jeho rozprostření z domova v cizotu. Leč tato první dimenze světa, jak jsme ji právě v jejím napětí mezi domovem a cizotou načrtli, je pouze jedinou jeho dimenzí, které po bok nutno ještě postavit jiné. Je to především dimenze časová, v našem povědomí velmi bohatě diferencovaná, zejména v souvislosti se světem domova. Čas je pro nás jednotná oblast toho, co přešlo, právě jest a přijde, a v každém z těchto oborů se rýsují určité artikulace. Minulost, přítomnost i budoucnost obepínají veškerenstvo funkcí našeho života i našich zaměstnání a udávají mu takt. Každá životní funkce, každá etapa našeho zaměstnání má svůj čas, časové frázování spoluurčuje styl života; celé toto rozčlenění spočívá pak na periodickém běhu přírodního času s jeho pravidelným střídáním dne a noci, ročních období atd. Nejen náš den je pak artikulován pravidelným chodem života v čas k odpočinku, k práci, k občerstvení, k zábavě atp., nýbrž i celými periodami životními se táhne týž princip: nedospělost, dospělost a stáří jsou odděleny podle principu času k... Jednotně a nastálo artikulovaný čas tvoří pro nás přítomnost v širokém smyslu, jejíž hranice jsou různě posuvné; mluvíme o přítomnosti ze svého stanoviska osobního, rozumějíce tím pravidelné utváření svého nynějšího života; z hlediska společenství nebo některé velké jeho funkce, mluvíce např. o československém národním hospodářství přítomném nebo o stavu české beletrie v přítomnosti. Minulý svět nestojí pro nás již s přítomným v naprosté jednotě stylu, cítíme jej jako kontrast a prostírá se povlovným, ale místy přerývaným přechodem do neurčita. Z nejdůležitějších míst přechodu je generativní souvislost; nepřejímáme zplna svět svých otců, který pro nás vždy patří k minulosti. V generativní posloupnosti však zůstávají ještě určité společné úkoly, jež dále frázují čas – tentokráte historicky. Svět našeho domova je svět tradic a dále nesených, předávaných impulsů. Fantastickou konečnou margo v historické dimenzi tvoří mythos, který je tak příslušný k inventáři naivního světa a teprve vědeckým povědomím zatlačován. Přírodní čas je daleko chudší struktury; jako život zvířete má poměrně k lidskému slabou artikulaci, tak i jeho čas, ale má přece jen týž charakter času k něčemu; ryze objektivně přírodní čas však nemá tento ráz, je prostou jednodimenzionální sukcesí. A ještě jednu dimenzi, jež patří nutně k našemu bytí na světě podstatně, nutno aspoň načrtnout, má-li problematika tohoto faktu být rozvinuta v jakési konkrétnosti. Je to dimenze, kterou bychom mohli nazvat subjektivní, poněvadž souvisí s celkovým životním pocitem za daného stavu věcí. Celé jsoucno se nám jeví vždy v určitém náladovém zbarvení; nálada je sice vždy vlastní, vnitřní „stav“, ale zbarvuje zároveň naše věcné okolí, které jako by na ní participovalo. Ba různé oblasti světa jsou, jak jsme již viděli, též náladově různě charakterizovány a z určitých věcí, zvlášť vzpomínkami zatížených, na nás stoupají určité nálady. Nálady a „stavy“ jsou čímsi dynamickým; mají ve své podstatě, že jsou z něčeho a k něčemu; každá nálada je náladou k jistému počínání, i kdyby to mělo být far niente. V náladách a „stavech“ (v tom, jak nám je) tkví tak možnost našich aktivit. Každý život pak je charakterizován jakousi škálou nálad, z nichž některé v zřejmé souvislosti s našimi organickými potřebami se periodicky střídají a zatlačují, jiné pak souvisí spíše s celkovým průběhem našeho života. Náladový život má vždy bohatou strukturu, není nikdy jednoduchý; dá se spíše mluvit o dominantní náladě nežli o výlučné – i v největším hoři se mohou vystopovat vrchy a důly, i v něm probíhá život momenty uspokojení, a naopak je každá radost obklopena horizontem bolesti a hoře. Existují nálady, v nichž takřka nejsme normálních životních funkcí schopni, nálady olupující o život; existují nálady, v nichž život je schopen mechanické funkce, nálady lhostejné a všední, a konečně nálady, které nám otvírají nějakou význačnou životní možnost. Chápajíce se takových, hledíme celý svůj život podle nich zorganizovat, podřizujeme jej nějaké podstatné vášni jako určujícímu @(((((#. Jsou to nálady, v nichž se rodí nejpodstatnější lidské činnosti, z nichž vzniká tvůrčí život; v nich se vztahujeme k celku života a světa, v nich žije vždy údiv nad celkem, jakési předtematické pochopení faktu bytí na světě. 2 Poukaz k historickému vývoji problému. Kant, W. Humboldt, Dilthey, Simmel, Husserl, Heidegger atd. V tomto deskriptivním náčrtu stal se pokus ontologický problém pojmout v částečném protikladu ke konstruktivním tradicím, jež mu dávají formu problému kategorií. Svět pro nás není souhrn či systém kategorií, nýbrž jednotné schéma, v němž kategorie mají své místo; toto schéma není možné bez vyplňujících je jednotlivých věcí reálních, samo o sobě neexistuje. Nejspíše by se dal fenomén světa charakterizovat termínem „čistý názor“ – ovšem bez ztuhlé abstraktnosti čistého názoru kantovského; vždyť svět sám, viděli jsme, je v neustálém dění a toliko jeho základní dimenze zůstávají pevnou páteří změn. Naše pojetí světa jako ontologického schématu není udáno deskriptivní libovůlí; stojí v linii filosofického vývoje, jak ukáže tato historická skica. Kant první ukázal, že pojem světa jakožto universa, souboru jsoucích věcí, obsahuje nesnadné problémy, kterým dal formu antinomií a v důsledku toho místo světa–věci zavedl pojem světa–regulativní ideje. Svět je podle Kanta ideální pojem jediného celku skutečnosti, k němuž každá zkušenost přispívá, ale jenž se nedá v žádné zkušenosti realizovat. Kantovo pojetí liší se tedy od výše rýsovaného především tím, že svět je Kantovi pouze ideálním požadavkem jednocení, něčím být majícím, a tedy nedaným a nerealizovatelným. Pro pojetí zde námi rýsované svět naopak není požadavkem ani cílem, za kterým zkušenost spěje, nýbrž jakýmsi předběžným celkem, na jehož půdě se rozvíjí. – Že jednotlivá zkušenost předpokládá celek světa, je jednou ze základních myšlenek německého idealismu; ale spekulaci o pojmu světa se jeho velcí představitelé, aspoň jako jednomu z hlavních spekulativních témat, nevěnovali. Zato u některých jiných zjevů období německého idealismu hraje pojem světa důležitou roli, třeba nikoli v naprosté filosofické jasnosti; tak u Wilhelma Humboldta, kterému svět značí především stálé a platné prostředí kulturně žijícího individua: svět je tu pojem historicko-kulturní, existuje podstatná korelace člověk – svět, individuum není nikdy beze světa, dějiny jsou možny pouze dynamikou světa.107 Pro Kanta i Humboldta je svět v podstatném souvztahu k subjektu; ale pro Kanta je pouhým dovršením jednotné formy zkušenosti, tedy pojmem ryze formálním, kdežto u Humboldta je čímsi obsahovým, zato však ontologicky neurčeným. – V souvislosti s touto postranní linií německého idealismu nutno uvést myslitele, kteří prodšeni historickým nazíráním narazili na tytéž problémy; je to Dilthey a jeho škola. Dilthey dospěl k problému subjektivního fenoménu světa ve své „filosofii filosofie“: spor „světových názorů“ má původ ve funkci života, která se v myšlení určitého druhu objektivizuje, nikoli primárně v objektivně teoretické problematice (jak se metafyzika sama ve své naivní podobě domnívá). Dilthey je si vědom obdobnosti svých názorů s Kantovým pokusem o překonání staré dogmatické metafyziky v subjektivním zaměření; ale nedostatek filosofické konsekvence vedl u něho k tomu, že se domníval moci své názory uvést v soulad s „noetickým realismem“, který představuje naturalistickou strusku v celkovém stylu jeho názorů. – V souvislosti kantovského myšlení vystupuje problém dále u G. Simmela v 2. kapitole jeho Lebensanschauung. Zde je jasným vyšetřením vulgárního pojmu světa jako universa jsoucího zjištěno, že v něm máme sekundární fenomén, jenž předpokládá původnější jednotící formální funkci, jež teprve jednotliviny řadí v jediný celek. Svět v původnějším smyslu je zde pojat jako forma: „Welt im vollen Sinne ist [...] eine Summe von Inhalten, die vom Geiste aus dem isolierten Zustande jedes Stückes erlöst und in einen einheitlichen Zusammenhang gebracht ist, in eine Form, die Bekanntes und Unbekanntes zu umschliessen imstande ist.“108 Výkon Simmelův je jednak v tom, že na místo tradičně kantovského rozdělení ontologických prvků (na názory, kategorie a ideje) dosadil jednotnou a jednotící formu skutečnosti, jednak v tom, že ukazuje svět jako konkrétum duševního života. „Welcher Leitbegriff nun jeweils dem einzelnen Denker seine Welt als solche schafft, hängt ersichtlich von seinem charakterologischen Typus ab, von dem Weltverhältnis seines Seins, das das Weltverhältnis seines Denkens begründet“109 – tato slova nesmějí být chápána u subjektivisty Simmela jako mdlé vyznání relativisty, nýbrž jako pohled do hloubek radikálně tvořivé spirituality. Svět jako fenomén ukázal prvně E. Husserl,110 uvažuje o přirozeném stanovisku ke skutečnosti a světě jakožto okolí (Welt als Umwelt). Zde rozlišil Husserl zvláště okolí věcné a praktické, v němž člověk žije při svém naivně nereflektovaném zacházení s věcmi, a ideální světy (zvláště svět vědy, demonstrován tu na příkladě matematiky). O „pluralitě světů“ se pak častěji uvažovalo; i Simmel se opírá částečně o Husserla. O „relativně přirozeném názoru světa“ uvažoval Scheler v Probleme einer Soziologie des Wissens;111 v pozdních svých metafyzických pracích došel k přesvědčení, že objektivní struktura světa je korelativní k „duchu“, jehož „individuální koncentraci“ představují lidské osoby.112 Tím sáhl Scheler až k nejpůvodnějším motivům západoevropské metafyziky; zde vlastně dána možnost, aby moderní subjektivismus se odhalil jako ontologie. Plněji všechny tyto motivy zachytil a zpracoval M. Heidegger (zejména Sein und Zeit, 1927). Svět je Heideggerovi ontologické milieu, „das Worin des […] Verstehens als Woraufhin des Begegnenlassens von Seiendem […]“.113 Heidegger svými často obdivuhodnými analýzami zejména upoutal pozornost širší filosofické obce na ontologický pojem světa. Dále třeba uvést v této souvislosti myšlenky některých biologů subjektivně orientovaných o světech či prožitkových formách zvířecích. Zajímavé názory o struktuře prožitku v souvislosti s variacemi možného zpozorování v čase podal Baer; širší rozpracování subjektivně orientované biologie, experimentálně podepřené, jež podal Üxküll,114 operuje pojmy jako „Merkwelt“, „Wirkwelt“, čímž rozumí v podstatě určité prožitkové formy. Na základě lidských analogií stanovil Üxküll pojmy domova a domoviny i u určitých zvířat, jejichž „svět“ je tedy též tímto strukturálním momentem charakterizován. – Podobné motivy jako Üxküll zavádí v některých svých dílech Bergson (artikulace okolí podle možností akce).115 Důkladnější analýzy „domova“ a jiných dimenzí světa pocházejí rovněž od E. Husserla, leží však v rukopisech. Také u Spenglera116 je zahlédnut motiv světa, avšak nejasně; vskutku pracovat se s ním pokouší na poli historie myšlenek a filosofie dějin zvláště někteří myslitelé Diltheyem ovlivnění jako G. Misch,117 B. Groethuysen,118 E. Rothacker119 aj. Také v pokusech myslitelů Lévy-Bruhla120 o konstatování zvláštní „myšlenkové formy“ primitivů a Piageta121 o životní formu dětství lze spatřovat podobnou intenci. 3 Subjektivní postoj. Pojmy aktové a horizontové intencionality Přejdeme-li nyní – po tomto pokusu o ryze objektivní deskriptivu fenoménu světa – na stanovisko reduktivní, jemuž veškerá zkušenost i její forma je čistým fenoménem, jehož já nepoužívá jako platné, pro ně závazné teze, nastává nám úkol zachytit toto nové pole zkušenosti vhodnými pojmy a provést deskriptivu subjektivní, deskriptivu zkušenosti, v níž je tento fenomén dán. Po provedení této statické analýzy je však nutno provést opět ještě základnější operaci – vyjasnění geneze vědomých útvarů, které jsou prezentovány jako tetická zkušenost transcendentálnímu vědomí. Tato tetická zkušenost je prostě vyjasněná zkušenost naivní, přirozená; stala se pouze průhlednou filosofickému oku; místo aby byla zkušeností o temném transcendentnu, stala se zkušeností o smyslu vnitřního života. Duševní život ukazuje se v tomto reflexivním pohledu jako podstatně věřivý: je to dynamický proces víry, jež probíhá typickými peripetiemi: přímá zkušenost o věci, pouhé zpřítomnění názorné či nenázorné, prosté či obrazné, soud; to vše původně v modu jistoty, pak s modalizacemi až k škrtnutí teze. Naše zkušenost je drama víry (ve smyslu teze); i emocionální zkušenosti kladou určenosti na předmětech (hodnoty), i vůle je tetická a na tezích vybudována. Teze pak se k sobě neřadí jednoduše v dimenzi časové, nýbrž komplikují se, vyrůstají jedna z druhé, přispívají si vzájemně ve svém celkovém díle, kterým je skutečnost. Reálně ve vnitřní očištěné zkušenosti zachycované děje se spojují v dynamickou jednotu výkonu a smyslem tohoto výkonu, jeho cílem, je jsoucno v celé rozmanitosti svých „druhů“ a v celé konkrétnosti své náplně. Výslovně klademe jako skutečné, neskutečné, možné atd. to, co je právě v „centru naší pozornosti“, čím se právě zabýváme. V proudu tetických výkonů vznikají tak – paralelně k určitým význačným jednotlivinám – jednotlivé „akty“, v nichž žije naše pozornost obracející já. Pozornost se obrací vždy primárně k jednotlivostem nebo k jejich souborům – toto poslední pak vždy na předchozím základě aktů pozornosti, obrácených k jednotlivinám; co aktuálně věře vykonávám, jsou teze či modalizace tezí o věcech tohoto světa, nikdy však výslovně nemám svět. Kde tedy leží v mém výkonném, onturgickém122 životě svět? Či je nakonec svět, jak byl svrchu popsán, nesprávně zachycený fenomén? Není tento domněle „původní“ svět pouhý sekundární obraz, pouhá schematizovaná představa, která zbývá z empirické sedimentace nesčíslných jednotlivých proudících aktivit? I kdyby tomu bylo tak, odpovídáme, nebyl by proto námi popsaný fenomén „diskreditován“ – neboť otázka po původnosti či odvozenosti fenoménu může být řešena pouze konstitučním vyšetřením, nikdy objektivní deskriptivou. Leč je nutno zde upozornit na jeden důležitý fakt doxického života a na jeho konsekvence. Tento fakt nám odhaluje modalizace. Každá aktuální jednotlivá tetická aktivita je podrobena možné modalizaci, možné pochybnosti, každá jednotlivá skutečnost může být aspoň zkusmo modifikována: mohu pokaždé zkusit o ní pochybovat: de omnibus dubitandum je evidentní možnost, rozumíme-li tím de omnibus singulariter. Ale tato modalizace má svou nutnou podmínku. Tezi možno modifikovat pouze tím, že ji nahradí jiná teze. V tom leží, že nikdy nemůže být v pochybnost uveden celek. O jakém celku je tu řeč, mluvilo-li se dotud vždy jen o jednotlivinách a jednotlivých aktivitách? A přece je proces modalizace něčím, co se v naší zkušenosti, a to ve zkušenosti pozorné, odehrává normálně. Neleží v tomto faktu poukaz, že výslovná víra v jsoucno předpokládá nevýslovnou, předběžnou „víru“ ve schéma normálního průběhu zkušenosti o věcech daného typu, o možných eventualitách jejího splnění a zklamání? Neleží v něm zároveň poukaz, že výslovná jednotlivá víra v jednotlivé jsoucno je možná jen na bázi jakési generální víry v celek? Chceme-li adekvátní odpověď k těmto otázkám, musíme tedy ve svém pokusu subjektivní deskriptivy sestoupit hloub nežli k jednotlivým aktivitám a musíme se pokusit nalézt základnější momenty subjektivního proudu. Je pak faktem vědomého života, že kromě aktivity, v níž výslovně žije naše pozornost obracející já a která jde vždy na determinované jednotlivo, v nás žije aktivita jiného rázu, která v sobě tento bdělý pohled jáství neobsahuje.123 Omezíme-li se pro jednoduchost na sféru vnímání, lze říci, že patří k podstatě vnímání, že jeho aktivita se vždy především upírá na jisté centrum, kolem něhož se kupí předměty náležející k pozadí tohoto hlavního syžetu tématu. Rovněž předměty pozadí jsou vnímány, a tak jaksi sekundárně, en parergo, tematické; leč hlavním tématem, do něhož takřka směřuje veškerá naše vědomá výkonnost, v němž aktuálně ústí, je ono pozornostní centrum. Parergicky dané předměty „vlastně“ k ústřednímu předmětu nepatří; nezajímají, mohly by případně být zaměněny, aniž se centrální téma podstatně modifikovalo, ale jsou přece jen přítomny a nějak zachyceny. Přitom máme jakési vědomí, že jsme tyto předměty buď již měli ve zkušenosti centrální, pozorné, nebo že bychom je v ní mohli mít; a když akt pozornosti přestává, neztrácí se tím předmět pro nás úplně, nýbrž vstupuje takřka do sféry disponovatelnosti. Mimo parergické předměty, jež vyplňují naše smyslová pole, není již nic přímým, originálním způsobem zachycováno, ale může být na základě „indukce“ buď názorně, nebo „prázdným“ (obvykle ryze slovním) způsobem představováno pokračování; ale ani představováním konkrét nekončí tato parergická sféra, nýbrž táhne se dále jako vědomí určitého zkušenostního stylu, vědomí možného pokračování in indefinitum. Aktuální vědomí, jež se angažuje do své centrální sféry, implikuje rozsáhlou sféru inaktualit, z nichž zvláště vynikají potenciality, možnosti přechodu a pochodu. Existuje tudíž vědomí i mimo sféru aktuálního cogito, ač ovšem je s tímto cogito neodlučně spjato, takže není možno nikdy mít ryze „potenciální“ vědomí. Je nutno energicky zdůraznit, že toto potenciální vědomí není pouhá negace, nedostatek vědomí, ani pouhá aktuální intence neurčitého. Existuje rozdíl mezi tematickým intendováním neurčitého a mezi jeho přirozeným vyskytováním v „parergickém“ vědomí; v prvním případě je neurčito centrem, v druhém periférií. Je možno se ptát, co při těchto dvou různých modalitách vědomí tvoří druhovou jednotu sama pojmu vědomí, není-li tu porušena sama jednota pojmu vědomí. Tato námitka nám pomůže precizovat poněkud pojem vědomí parergického. Podstatou vědomí aktivního je, že v něm naše já žije, že se v něm takřka koncentruje do určité možnosti, zatímco se od ostatních distancuje, podržujíc je nicméně v různě odstupněné síle; jednotné jádro obou těchto pojmů vědomí by tvořil tedy poměr k aktivnímu, pozornost přivracejícímu já, jež se chápe svých možností nebo se od nich odvrací. Důležité je však, že já žije vždy ve sféře těchto potencialit a že ani jinak než v takové potenciální sféře žít nemůže. To, co jsme nazvali parergickým vědomím, není tedy nikterak pouhé parergon vědomí centrálního, nýbrž jeho předpoklad. Co z parergického vědomí vskutku působí, z čeho aktuální aktivita vyrůstá, je takřka vymezení cesty, oboru, oblasti chápání, v níž se aktuálně pohybujeme; říkáme, že inaktualita je horizontem aktuální aktivity.124 Horizont, v němž žijeme, podmiňuje naše předmětné zaměření; můžeme v přítomnosti „týchž věcí“ žít v odlišných horizontech, např. v estetickém, přírodovědeckém či životně utilitárním – horizont je čímsi měnlivým, ale nikoli do nekonečna, existuje i pro horizontové prožívání určitý řád, v němž se horizonty předpokládají a v němž naši pozornost determinují; jeden z nich může být aktualizován více než jiné, ale v principu jsou všechny stále zde, nějak k dispozici a přítomné. Horizontová intencionalita vyniká právě tak bohatstvím tvarů jako aktová, a teprve odhalením všech horizontových struktur je možno dospět k filosofické jasnosti o funkci vědomí. – Po tomto úvodu máme již dánu jakousi možnost k fenomenologickému zachycení světa. 4 Pojem horizontu již zahlédnut před Husserlem: Kant, Droysen Budiž nám dovoleno podat ještě jednu historickou poznámku, o níž se domníváme, že není nepodstatná. Některé fenomény bývají v dějinách myšlenky dlouho spíše tušeny nežli vytěženy. To se dá ukázat též na pojmu horizontu. Slova „horizont“ užívá populární mluva v různých významech, ale filosofický zaznívá spolu. Není s podivem, že se již leckteří myslitelé nad tímto tropem naší mluvy zamýšleli. Tak se najde úvaha, užívající pojmu „horizont našich poznatků“ u Kanta.125 „Horizontem poznatků“ nemyslí Kant jednoduše obor našich poznatků, nýbrž „přiměřenost rozsahu veškerých poznatků k schopnostem a účelům subjektu“. Kant myslí tím tedy způsob, jímž jsou naše jednotlivé poznatky určeny základními předpoklady, jež leží v naší přirozenosti, a mluví o horizontu určeném logicky, esteticky a prakticky; každé z těchto určení vykonává určitý vliv na směr a závažnost poznatku. Tak esteticky vytčený horizont vede k populárnosti a líbivosti v poznatcích, prakticky vytčený určuje subjekt k hledání užitku, vůbec zájmů volních; v logickém horizontu pak se pohybujeme jako ryzí teoretikové. Zde opět Kant rozeznává racionání a „historický“ horizont (ve starém smyslu „historia“, který objímá i přírodoznalectví). Racionální horizont je užší, je to horizont v podstatě matematický. Subjektivně rozeznává Kant absolutní, všelidský ideální horizont možných poznatků vůbec, jehož stanovením se zabývá kritika čistého rozumu jakožto odpověď na otázku: co mohu vůbec vědět?, a soukromý horizont, „závisící na různých empirických podmínkách a různých ohledech“, jako věk, pohlaví, stav, způsob života aj. Existuje kromě toho též horizont zdravého rozumu a faktické vědy. – Vcelku horizont u Kanta je pojem nejednotný, značí zřejmě jednou pouze obor poznatků, podruhé skutečně fenomén konkrétního předznamenání, který Kant při svém rigidním formalismu považuje za ryze empirický. – V poněkud jiné verzi objevuje se slovo „horizont“ u historika Droysena,126 kde se vyskytá v souvislosti výkladu o historické interpretaci. Polem historické metody je podle Droysena kosmos mravního světa (tj. světa duchovního); tento kosmos uvažuje historik dvojím způsobem: buď přihlíží k stavu duchovních struktur v určité době, podává tedy jakoby statický průřez dobou; nebo vyhledává v tomto stavu momenty pokračování a neklidu. V prvním případě dostává historik „etický horizont“, uvnitř něhož stály historické události dané doby, a v souvislosti s tím měřítko pro každý jednotlivý děj, v ní se odehrávající. Droysen rozumí tedy horizontem doby to, co historik musí „znát“, aby dovedl porozumět jednotlivostem zkoumané doby. Není potřebí zvláště zdůrazňovat, jak tento pojem horizontu je blízký tomu, který byl výše vyložen, ač ovšem problémy historického pochopení jsou velice složité a obtížné problémy konstitutivní. 5 Pokus o konstitutivní skicu geneze naivního světa. Čas jako konstitutivní základna. Původní čas odlišný od světového je podržením a tvorbou. Proces konstituce skandován procesem objektivace času. Postup: kvalitativnost, prostor, věc V § 3 bylo ukázáno na rozdíly mezi různými druhy aktivit, v nichž žije spontánně se přivracející já, a na rozdíl těchto aktivit od horizontovosti. Bylo by nyní úlohou systematické analýzy popsat přesně všechny základní druhy naší vědomé zkušenosti a zjistit potom, jak se navzájem předpokládají staticky, pak geneticky. To je úloha nesmírně složitá a v této práci, kde zamýšlíme dát v jakési skice pouhou představu toho, čím může být konstitutivní filosofie, neproveditelná. Pokusíme se skicovat konstitutivní problémy přímo geneticky, podávajíce vždy na patřičném místě pokus charakteristiky daných struktur. Problémem je nám ukázat, jak naše aktivita výslovná i horizonty objasňují to, co jsme nazvali světem. Pro jednoduchost abstrahujeme zprvu od celé dimenze vcítění a postupujeme pouze v oblasti konstituce věcí pro individuum. Předpoklad, od něhož vycházíme a který lze statickou analýzou bezpečně verifikovat, je, že smyslové vnímání věcí našeho úzu, které nás neustále obklopují, je základní vrstvou zkušenosti, na níž všecky ostatní způsoby tetického života spočívají a k níž odkazují. Na světě žijící tvor, který této základní zkušenostní vrstvy nemá, je nemyslitelný. Vnímání je původní, předměty našeho okolí samy o sobě přímo dávající zkušenost. Naše úvaha bude celkem úvahou o tom, co vnímání všecko předpokládá a jak se na jeho základě budují jiné zkušenostní útvary. Při smyslovém vnímání, které je originárním prožíváním předmětnosti, nikoli pouhých „dat“, rozeznáváme prezentaci a artikulaci. Jsou to fenomény, které se vzájemně předpokládají. Uvažujeme-li zde o nich odděleně, není důvodem toho senzualistický předsudek, nýbrž přehlednost výkladu. Prezentace se týká kvalitativní náplně; artikulace předmětných, kategoriálních jednotek, které frázují, „polarizují“ danost. Uvidíme v průběhu výkladu, jak se obě tyto funkce se vzájemně předpokládají. Artikulace a prezentace však nevyčerpávají vnímání. Co nám smyslové vnímání dává, nejsou jednoduše ani „kvality“, ani „syntetické jednotky“ a vztahy mezi nimi, nýbrž životní vztah předmětů. Co na první pohled vidíme a co je teleologickým motivem každého vněmu, je tento životní vztah: zda předměty stojí vhodně či nevhodně, slouží či překážejí, jsou-li v dobrém či vetchém stavu atd. Vezměme jakýkoli beletristický popis interiéru nebo krajiny: zpozorujeme, že se neskládá převahou ani z věcných, ani z kvalitativních termínů, a přece je to popis toho, co v daném okolí možno vnímat. Na věcech vnímáme koneckonců to, jaké možnosti našich akcí představují, co nám umožňují a znemožňují, jak odpovídají nejrozmanitějším našim stále se vytvářejícím a obměňujícím potřebám.127 Životní vztahy, v nichž věci vidíme, se diferencují do nekonečna. Přesto však, že vnímání má tak dalekosáhlou teleologickou strukturu, nutno konstatovat, že je pro ně zcela konstitutivní prezentační složka. Ve vnímání je vždycky něco kvalitativního prezentní. Má tedy vnímání časový charakter přítomnosti. A to nás vede k otázce poměru vnímání a času. Vnímání se odbývá v čase: co bylo právě přítomné, uplývá v něm do minulosti, ale zároveň se vytváří vždy nová přítomnost. Nejjednodušeji se celá struktura tohoto neustálého uplývání dá ukázat na prezentační složce vnímání,128 ale platí pro celé žití veskrze. Čas je tak universální podmínka bytí vůbec, ovšem čas ve smyslu tohoto původního vnitřního uplývání, nikoliv ve smyslu přírodního času partes extra partes. Fenomenologie času je jednou z nejzákladnějších filosofických disciplín, ne-li základem vší fenomenologie. Původní plynutí času je v základě všeho vědomí, a tudíž v základě vší světové víry, všech tezí. Přitom nesmíme říkat, že transcendentální vědomí je v čase chápaném jako homogenní milieu okamžiků. Transcendentální vědomí jest časové plynutí, jest čas. Čas je nepřetržitá geneze rozmanitosti fází. Tyto fáze nelze si představovat původně jako body kontinuální linie, nýbrž jsou to spíše momenty jednotného procesu uplývání, který, sám se věčně obnovuje, vytváří v sobě veškeru konzistentní danost, dává bytí. Danost bytí je odbývání. Vědomí jen tím způsobem může mít danost, tj. „být“, že se samo odbývá, a tím – jak dále uvidíme – odbývají se i věci. Ve chvíli aktuální přítomnosti samé nasazuje již proces, jehož výsledkem je, že tato danost klesá do tmy. Nikoli rázem, nebo tak, že by pro nás někdy neměla již vůbec platnost, nýbrž ztrácí pouze svou platnost aktuální danosti. Již nedané je jaksi „zadrženo“, právě zde bylo, já po něm ještě sahá – mluvíme o retenci. Retence navazuje na fázi prezentační a odbývá jsoucno pozvolna i v jeho charakteru aktuální platnosti pro nás: podržuje přešedší stále slaběji a posléze je upouští do temného neurčita. Vědomí aktuální danosti, které je samo vědomím přechodu k nedanosti, přechází tak u vědomí minulosti vždy hlubší a hlubší. Aktuální fáze s retencionálními obměnami a k nim korelativními očekáváními – protencemi – tvoří konkrétní přítomnost. Tato konkrétní přítomnost není tedy jednoduché vědomí „nyní“, nedá se o ní říci, že je to bodová přítomnost; nemá vůbec určitou „extenzi“. Celek konstitutivního procesu je v ní ustavičně přítomen; v ní se odehrává tvorba skutečnosti, a tvorba je právě čas.129 Bylo by omylem představovat si původní čas jako sérii okamžiků nebo jako kvalitativní dění. Je to vskutku dění, ale takové, jež veškeré děje světové teprve umožňuje. Jeho funkcí je právě vytvořit horizont možného dění, horizont možných kvalitativních změn. V tomto výkonu jsou časové dimenze všechny stejně původní; bez žádné z nich by takové otevření horizontu nebylo možné. Čas je v původním smyslu jednotná funkce očekávání, zpozorování a zadržování jsoucna. V čase jsme takřka na dně subjektivity. Původní přítomnost spočívá v tom, že je vytvářena aktuální činnost subjektivity, původní minulost v podržení činností neaktuálních, původní budoucnost v tendencích, které subjektivitu charakterizují a tvoří takřka poklad jejích životních možností. V takto vytvořeném horizontu je teprve možné dění ve vlastním, světovém smyslu. Původní čas je netematický; v něm je subjektivita celým svým zájmem angažována ve jsoucnu, ve svém okolí, a jeho přirozenou funkcí je vytváření sukcese, světového času ve vlastním smyslu. Kdežto v původním časovém vědomí existuje ustavičná jednota retence, prezentace a protence, všechny tři momenty se drží v nerozlučné jednotě téhož subjektivního prožitku, je světový čas nerozlučně spojen s děním, rozvinutým partes extra partes. Poslouchám-li melodii, je moje vnímání jejích tónů jednotnou retencí a protencí, které obklopují aktuálně prezentované; ale melodii samu právě mé retence činí sérií samostatných dějů navzájem oddělených. Jednota časového původního vědomí vede k uchopení rozmanitosti dění. Toť její nejdůležitější výkon. Tak povstává první objektivní čas, který není nic jiného než dění kvalitativně rozmanité, ono podržené uplývání čili trvání, jež neustále takřka automaticky provází veškerý náš život jako výplň horizontu minulosti. Tím, že pod vlivem našich tendencí je vnášen do kvalitativní rozmanitosti, jež původně tvoří životní okolí, stále rostoucí řád artikulační, vzniká pořádek našeho světa, nerozlučně spojený s kategorií věci praktického úzu. Tento pořádek je sám rovněž pořádkem dění; jak jsme výše uvedli, mají všecky normální praktické činnosti svůj čas, udaný přirozenými podmínkami těchto činností. Na základě prvního objektivního času, který je percepcí dění, vzniká nyní druhý objektivní čas, artikulovaný podle našich potřeb, první čas měřený.130 Všechny tyto konstitutivní vrstvy jsou již předpokládány, když individuum si vytvoří svůj osobní životní čas, čas své vlastní životní významnosti, který je skandován podle principu jeho pochopení světa a jeho vlastních rozhodnutí. Tento čas, podstatou historický, předpokládá uvědomění vlastní svobody, pochopení životních úkolů v dané historické situaci, předpokládá tedy, že celý proces stávání se člověkem je již ukončen a že bylo dosaženo tvůrčího niveau. Tím, že čas našich potřeb se určuje podle přírodního dění, obyčejně podle dráhy v prostoru, a tím, že naivní subjekt zapomíná na původní životní souvislost tohoto času, jež je pro něj netematická, vzniká, jak ukázal Heidegger,131 obyčejné pochopení času jako linie, řady okamžiků. Čas je tak asimilován prostoru – známá teze Bergsonova – a na tomto podkladě se potom děje matematické hodnocení času, jak je provádí moderní věda; čas je zde pojat jako věc. Vycházíme-li od tohoto pojmu času k subjektivním analýzám, jsme v nebezpečí, že podlehneme iluzi kompozice času z okamžiků, že jeho kontinuitu pojmeme matematicky, a nikoli dynamicky jakožto trojjediný výkon, na jehož podkladě je teprve možná jakákoli danost jsoucna. Teprve aplikujeme-li zpětně toto schéma na svoji subjektivní funkci, lokalizujeme původní zdroj prožívání sám do lineárního času a jsme pak vedeni k falešným problémům. Kdyby čas byl původně sérií okamžiků, musilo by původní prožívání času vyrůstat v nekonečnosti fází, což je deskriptivní nemožnost; došlo by se k paradoxům obdobným Zénónovu. Z předchozí skici vidíme, že celý proces konstituce je takřka frázován podle různých stupňů konstituce, tj. objektivace času. Je nutno při popisu celkového postupu konstituce držet se těchto stupňů, udávajících celkový ráz oblasti, v níž se konstituce kdy pohybuje. Poněvadž pak chceme v následujícím především dospět k náčrtu základny, na níž se konstitutivní aktivita u člověka vždy pohybuje, a poněvadž touto základnou je, jak jsme již výše pověděli, vnímání, budeme nyní věnovat svou pozornost pouze prvním dvěma etapám procesu, tj. genezi kvalitativní rozmanitosti a genezi věcí. Původní čas je transcendentální dění. Má-li být jako takové odhalen, má-li být odkryt tento jeho ráz, musí být opuštěn terén světa s jeho rozmanitostí tezí a s jeho pojetím universálního času. Ve světě působí čas vždy netematicky, jakožto forma, a jeho vlastní vnitřní dění je vždy zakryto. Též jednoduchá psychologická reflexe jej neodhalí, neboť se pohybuje již v předznamenání světového času, do něhož hledí původní lokalizovat. Teprve vypnutím všech světových syntéz a tematizací původního transcendentálního procesu se čas ukazuje tím, čím jest. Tak se vedlo nejen Husserlovi, nýbrž i Bergsonovi; chtěje tematizovat čas, byl nucen zrušit všechny syntézy naivního světa a vybudovat je postupně, vycházeje od této universální základny.132 Tím, že jsme vyšli od tohoto momentu vnímání, který je vytvářením kvalitativních fází, ukázali jsme, jak každé vnímání tím, že se odbývá v čase, předpokládá horizontové vědomí. Původní vědomí času se svou trojjediností protence, prezence a retence je totiž genuinní půdou vší horizontovosti. Tím však je principiálně prokázáno, že senzualismus, vyvozující duševní život v celém jeho rozsahu ze smyslových dat, je protismyslný: smyslové datum samo je možno teprve na podkladě časového horizontu, tedy struktury extrasenzuální. Smyslovost je vždy pouhým centrem širší struktury. Aktuální fáze smyslová je především v celku svých bezprostředních retencí a protencí; kolem tohoto jádra prostírá se dále sféra toho, co může ještě jako nepřetržitě s přítomností souvisící být uchopeno, konečně za ní pak obor nejširší – obor aktuálně nerozlišeného. Taková je tedy nejvšeobecnější struktura smyslové prezentace. Je však nyní třeba sledovat kvalitativní diferenciaci smyslového data. Tato diferenciace je možna toliko na půdě syntetické povahy původního časového proudu. Máme-li pochopit vznik smyslové rozmanitosti, jak se vytvořila a ustavičně vytváří v naší prezentaci, musíme vyjít od aktivního (ač nikoli spontánně, svobodně aktivního) rázu našeho vnímání, musíme je samo pochopit jako projev určitých původních tendencí. Smyslový stav na počátku vědomého života není zajisté kvalitativní rozmanitost, jak ji ze své nynější zkušenosti známe: musíme pomyslit na určité chaotické dojmy, které máme v přítomnosti neznámého, neočekávaného a bohatého dění, v němž si naše habituality dosud nedovedly razit cestu, kterého dosud nedovedly zpracovat, abychom mohli do jisté míry rekonstituovat onen původní smyslový stav. Tento dojmový chaos dospělá osoba nemůže již nikdy plně realizovat, neboť pro ni není v radikálním smyslu nových věcí; není zde ještě diferenciace subjektivního stavu a objektivních dojmů, není pevných kvalit, není prostor a čas. Nesmíme si dále představovat tento „chaos“ jako směs všemožných kvalit, které jsou takřka potenciálně v něm obsaženy, jen je patřičným způsobem vyjmout, nýbrž právě jako zjev chaotičnosti samé o sobě, nediferencované rozmanitosti, z níž sem tam šlehají záblesky čehosi určitějšího, nač se pozornost a aktivní tendence může upnout, čeho se může zmocnit. V tomto dojmu chaotičnosti samém již leží cosi jako zárodek příštího řádu; snaha o vyjasnění, o propracování tohoto kvalitního bohatství se projevuje záhy (a dosahuje cíle dříve u zvířete nežli u člověka). Neboť aktivní, praktické tendence se brzy ozývají v určitých, dominantních afektivních stavech a hledají svoje ukojení, hledají svou cestu v onom nediferencovaném zárodku skutečnosti. Jsou to především životní, organické tendence, které se ohlašují při této práci. Ale samy o sobě by své dílo nemohly vykonat, kdyby jim nevycházela vstříc tendence syntetická, tendence ke kvalitativnímu krytí v rozmanitosti časových fází, která působí, že prvotní kvality jsou čímsi jednotným, pevně narýsovaným, která všechny kvalitativní nuance, později diferencované, sjednocuje pod znamením jednotné funkce; která i našim organickým pocitům dává jejich pevný tvar. Potřeba ozývající se v organickém stavu vytváří si tak ve svém průběhu určitou melodii, určitou kvalitativní rozmanitost časového průběhu, která ovšem předpokládá retencionální funkce a krycí tendenci. Tato tendence působí pak nejenom v časové kontinuitě, nýbrž i skrze časové mezery; v takovém případě stává se tendencí asociativní. Úkoj organické tendence předpokládá důležitý fenomén: určitou dispozici objektivitou – nikoli snad dispozici volní, ale přece skutečnou. Tendence může být upokojena pouze subjektem, skrze nějaký bezprostřední aktivní styk s okolím, jehož prostřednictvím se každá naše aktivita děje. To jsou naše kinestéze, pohyby, které později budou základem apercepce vlastní tělesnosti. Subjekt animální je a priori možný jen jako tělesný. Od počátku života se žije v kinestézích, do nich se vlévá náš subjektivní stav, únava a svěžest, rozkoš a bolest. Kdyby novorozeně nemělo již tuto původní funkci kinestetickou, nikdy by jí nemohlo snad „cvikem“ nabýt. Tento život v kinestézích a jeho nutná souvislost s celkovými subjektivními stavy je z nejdůležitějších momentů konstituce objektivního světa. Každá z původně se ohlašujících organických tendencí vytvoří si své kvalitativní melodie; leč postupem života se též ohlašují tendence nové, rovněž hledající svůj úkol a nacházející před sebou datum již artikulované; původní tendence se pak precizují, rozšiřují svůj obor, kombinují se s jinými. Tyto nové tendence, začasté pracující na podkladě starých, vedou k diferenciaci dosavadního bohatství smyslového, způsobují, že pozornost je strhována a rámec původních kvalit, jež jsou ještě diferencovány docela hrubě, prolamován. Tím, že určité kvality dovedeme identifikovat, znovu poznat, otvírají se možnosti nuancování; rozdíly počínají nabývat afektivní síly. Kontinuální řady změn, sjednocených retencionálně, zesílených asociativně, centrovaných a podmíněných afektivně, tvoří původní poklad smyslovosti. Kvalitativní melodie je však původně série centrálních hodnot, které jsou vždy zasazeny v pozadí, tvořícím jeho pole; je to afektivní zájem, jenž vyzvedá tato centra z jejich pozadí. Nicméně nutno zdůraznit, že každá kvalita, a především kvality nejvyšších smyslů, je dána jako moment vyzvednutý z okolí. Asociativní tendence vedou pak k diferenciaci smyslových polí, diferenciaci současných kvalitativních dat podle smyslových oborů, podle kvalitativní příbuznosti. Každé kvalitativní datum předpokládá určitý základní zřetel, jehož variantami jsou smyslové kvality; všechno viděné, slyšené atd. je k sobě v primárním vztahu příbuznosti, etablovaném asociativně, též na základě příslušných kinestézí. Každé smyslové pole je jednak časově extenzivní, prostírá se do minulosti, jednak má dimenzi současnostní; to, co umožňuje rozčlenění uvnitř téhož oboru v současnosti, je vlastní prostorovost oboru tvořícího pole. Lze rozlišovat prostorovost extenzivní, např. vizuálního a taktilního oboru, a neextenzivní, např. u oboru akustického, pro jehož členění se někdy užívá extenzivních metafor. Dimenze současnosti je tedy základem bohaté horizontové struktury. Jest však sledovat otevření tohoto horizontu. V poli je nyní dále možno na podkladě kinestetickém poddat se afektivním tendencím, vystupujícím z pozadí, a učinit nový popud centrem a dosavadní nechat ustoupit do pozadí; je možno nechat volně plynout pozornost od jednoho bodu k druhému a zpět a nacházet potom poznovu struktury, od nichž se vyšlo. V jednotlivém oboru i ve více současných může tak nastoupit zkušenost neutralizace změny na základě kinestetickém. Tak vzniká důležitý motiv, neutralizační melodie; víme nyní, že být v centru a afikovat z pozadí znamená totéž, že máme co činit se dvojím způsobem danosti téhož. Neutralizační postup pak lze opakovat na jakékoli danosti; způsob, kterým se kinesteticky provádí, zůstává týž a nechává posléze jakési schéma možného postupu neutralizace, relativní ovšem k našim možnostem pohybovým, schéma, do něhož příslušejí ovšem na patřičném místě kvalitativní data různých smyslových oborů. Tím se z vlastní prostorovosti jednotlivých polí stávají perspektivy jediného prostoru; prostor tak konstitutivně předpokládá před sebou kvalitativní dění, zachycené retencionálně jakožto melodickou sérii, a dispozici kinestézemi;133 odtud původně kvalitativní charakter prostoru, nehomogennost jeho dimenzí na rozdíl od intelektuálního prostoru geometrického. Prostor souvisí s naší orientací, je původně pomůcka, jak se vyznat ve věcech; třeba byl statickou formou, předpokládá podstatně dění, a tím první světový čas, objektivní trvání. To vše znamená, že prostor je nejbližším předpokladem ke konstituci věcí ve vlastním smyslu. Jsou zajisté velmi mnozí tvorové, kteří zůstávají navždy na niveau kvalitativních melodií; vyznají se zajisté ve svých danostech, ale ty pro ně nejsou věcmi a nezaujímají místa. Takoví tvorové nemohou mít nikdy totéž v rozmanitosti aspektů; všechno je pro ně individuální nebo generická kvalita. Mezi takovými a těmi, kteří vnímají věci v prostoru, musí být fundamentální rozdíl v existenční formě, který jedněm brání a druhým pomáhá v neutralizační syntéze. Tento rozdíl – zdá se vyplývat z nauk zvířecí psychologie – mohl by spočívat v tom, že u oněch nižších zvířat není při vnímání ono zvláštní rozdělení pole na centrum a pozadí, jež charakterizuje vyšší tvory a jež souvisí s fenoménem pozornosti; pak je zde jednotná struktura neschopná diferenciace, není zde takřka ani zárodek aktivního já.134 Také stupeň životní, na kterém se děje apercepce prostoru, není ještě stupněm spontánního, svobodně se k světu chovajícího já, nýbrž já afektivními tendencemi a vnějšími, jim přiměřenými popudy dirigovaného; přesto jakýsi předstupeň svobody je již v tomto pochopení explikability neexplikovaného, v pochopení pozadí jako ustavičně opakovatelné možnosti pochodu a přechodu. Neboť že prostor je nekonečný, leží v samé jeho povaze jako horizontu; nekonečnost má od časového horizontu, v němž se odehrává orientační dění. Opouštíme nyní půdu pouhých kvalitativních schémat ve smyslových polích a dostáváme se na docela nové konstitutivní niveau, na niveau konstituce věcí, odehrávající se, jak jinak na základě podstatného názoru na syntetický ráz tohoto procesu není možno, na podkladě tendencí, jež každé individuum s sebou přináší, tendencí majících zprvu výlučně praktický ráz. Tyto tendence lze veskrze subsumovat pod dvojí titul, obsahující veškeru naši praktickou činnost jako princip artikulace primární, přirozené předmětnosti. Je to tendence k ovládání skutečností zkušenostně daných, kterou bychom nazvali tendencí dispoziční, a tendence k spolužití, spolupráci, jež je původní snahou porozumět a být pochopen zároveň a kterou bychom nazvali tendencí komunikační. Dispoziční a komunikační tendence společně vytvářejí náš svět; ovšem nejedná se o síly působící u všech individuí stejným způsobem, nýbrž každá z nich si nachází u různých bytostí, různých subjektů za různých okolností společenských i historických různé cesty. V tom pak, že naše základní tendence krystalizují různě, tkví rozličnost artikulace předmětnosti pro nás; proto se od sebe liší světy různých národů a povolání. Pro rolníka např. dispoziční tendence nabyla formy kontaktu s přírodou jako podmínkou života, zatímco řemeslník či dělník pracuje v umělé dílně s věcmi mrtvě poslušnými, s nástroji a výrobky. Jiný dispoziční zájem stojí v centru každé z těchto jednotných zkušeností; co jednomu je ústředím, druhému je periférií, co jednomu domovem, druhému cizí, na věcech vidí každý z obou – v souvislosti svého díla – jiné praktické charaktery. Leč vraťme se zpět k počátečním etapám konstituce věcné. Vychází se při ní z kvalitativních schémat časově rozložených, která mají určitý význam životní, jistou funkci vzhledem k našim tendencím; tato schémata se však nyní podrobují apercepci prostorové, lokalizují se v prostoru. Při pohybu prostorem, vykonávaném kinesteticky, povstávají nyní částečným krytím kvalitativních aspektů identického „místa“ prostorového syntézy, dávající „totéž“ v nekonečné kvalitativní rozmanitosti. Věc tedy se konstituuje na kinestetickém podkladě obcházením, pohledem z rozmanitých stran, a v jejím základě je typická funkce života. Tak jsou věci, jak jsme výše dovodili, zpozorovatelnosti, ale konstantní a vždy jen aspektuálně dané zpozorovatelnosti na cestě našich tendencí. Bergson dobře viděl tento vztah, když psal svou obraznou řečí: „[...] les corps bruts sont taillés dans l’étoffe de la nature par une perception dont les ciseaux suivent ... le pointillé des lignes sur lesquelles l’action passerait.“135 Kontinuita prostoru a kontinuita světového času jsou původem toho, že bohatství věcí, jejich aspektů a v nich se konstituujících určeností věcných, je nekonečné. Proto je věc jenom minimálně dána v pouhé prezentaci; prezentace musí být členem v celku horizontu, který tentokráte není horizontem okolí, nýbrž horizontem vnitřním.136 Při zacházení s věcmi se zmocňujeme skutečnosti; naše tendence vkládají do kvalitativní rozmanitosti svou jednotnou interpretaci, která je jednotou životní funkce, a v neustálé explikaci, v neustálém styku s konkréty se potvrzují nebo vyřazují jejich anticipace. Tendence samy se rozvíjejí a sahají vždy dále; je-li zpočátku dispoziční horizont dítěte malý a omezený, rozbíhá se získáváním nových možností kinestetických při užívání nástrojů stále více. Bezprostřední okolí je stále více pronikáno vztahem služebnosti k životu – domov je cosi jako rozšířený organismus. Konstituce vlastního těla se jen částečně vymyká z rámce, shora rýsovaného pro konstituci věcí. Tělo je jednak milieu kinestézí, do něhož lokalizujeme všechny své afekce, pochodící ze styku s věcmi, jednak konstantně blízká věc, jejíž prezenci stále pociťujeme. O těle máme jaksi dvojí zkušenost; vnitřní o své dispozici jím, původní i získané, a vnější jako o jiných nitrosvětských faktech. Ve zkušenosti o těle leží, že máme svůj vlastní vnější svět, bezprostřední dispoziční vztah k věcem, možnost vlády. Jako toto milieu disponibility, to, skrze co se děje veškeren náš styk se skutečností, je tělesnost původně a stále netematická; pozornost se týče věcí, kterými se zabýváme a disponujeme, nikoli dispozice samé. Podobně je tomu při rozšířeném vztahu dispozičním: pozornost se netýká nástroje, nýbrž díla; teprve tím, že nastane funkční porucha, obrací se od účelu zpět k prostředku. Proto je v naší normální zkušenosti centrem dílo, kterým se zabýváme, dílo pojaté jako relativní cíl. V souvislosti s předchozím je též, že blízké předmětné okolí má jiné článkování nežli vzdálené: kdežto blízké okolí má charakter věcnosti spíše praktické, dovolující bezprostřední zasazení naší akce a úkoj našich tendencí, je vzdálené okolí splývavější, celkovější, má ráz možností odhalitelných, ale neodhalených. Okolí je ryze praktické; dálava mívá ráz spíše estetický: to ovšem nevylučuje ani zde původně praktické článkování – např. hory, údolí, cesty jsou jednotky, indikované zajisté jako funkce naší praxe. V tom, že věci mají původně a vždy svou životní funkci, tkví dále, že jsou původně a vždy zachycovány jako členy souvislosti působení. Věci mají funkci, znamená: jsou vhodné, způsobilé k výkonům určitého druhu. Nikdy nejsou tedy pouhými kvalitativními schématy, nýbrž virtualitami působení. Toto působení věcné není snad konstituováno projekcí vnitřních stavů subjektu do prezentovaných aspektů; původně vidíme, pozorujeme působnost na věcech samých; nůž, který nekrájí a nemůže krájet za žádných okolností, je ovšem jenom zdánlivý nůž, poněvadž mu chybí funkce podstatně konstituující věc. Poněvadž pak všechny naše činnosti, celá souvislost našeho života má svůj pořádek, vyžadovaný souvislostí díla se všemi jeho předpoklady, má každá životní funkce svůj čas; čas věcný se stává momentem praktické pragmatické souvislosti, s časem se disponuje jako s jinými daty našeho okolí, čas se, jinými slovy, měří a podle této míry se jednání zařizuje.137 Tak i světový čas se stává pouhým členem jednotné pragmatické souvislosti, indikované dispoziční tendencí; tu pak je dosaženo uzavřenosti tohoto původně praktického pojetí světa, jež v tomto bodě dorůstá universality. Viděli jsme nyní, jak na základě časového horizontu s jeho původními funkcemi retence a protence – jedné, v níž je jsoucno, v prezentaci tryskající, podrženo, a druhé, jež ve svých tendencích vytváří artikulaci prezentovaného – vzniká jednotná a jediná věcná skutečnost; věci jsou na základě tohoto původního horizontového vědomí skutečnostmi v jediném světě. Můžeme se nyní též pokusit o to říci, co svět je, či která je jeho základní dimenze. Jako taková dimenze ukázal se nám původní čas. Svět není v čase, nýbrž čas jest svět; již prostor je nutno si vykládat na podkladě času, v jedné z jeho dimenzí. V tom tkví, že „dění“ je původnější a hlubší než veškeré jsoucno; ne pouze tak, že by „jsoucno“ bylo pouhým povrchním, statickým aspektem hlubšího stávání se, změny, která ustavičně proudí i nepozorována pozemským zrakům, nýbrž již tím, že veškeré jsoucno je jsoucnem ve světě a že svět není jednoduchou statickou formou, nýbrž nejvlastnější podstatou děním. Zároveň je patrno, proč svět přes to, že ve zkušenosti ustavičně funguje, není v ní nikdy tématem: svět není žádné jsoucno, nýbrž patří k funkci jeho vytváření, dá se tudíž objevit v čisté formě pouze subjektivně orientovanou reflexí na základě reduktivního postupu; kde toho není, je stále nebezpečí reifikace světa, jeho převedení na nějakou „formu“, na nějaké jakkoli zidealizovaně a fluidizovaně představované bytí. Leč tím, co nyní uvedeno, není ještě postižen konkrétní fenomén bytí ve světě, jak jsme se pokusili o jeho naivní vylíčení ve svém § 1. Zejména jsme dosud nedostihli oné nejkonkrétnější linie, která se nám připínala k pojmům domova a cizoty. Vůbec to, co jsme nyní ukázali jako schéma konstitutivního pochodu, je ještě abstraktní a holé ve srovnání s konkrétními strukturami výše vykázanými. Je tedy nutno ještě prohloubit, ještě konkrétněji vystopovat tvorbu universálního horizontu. 6 Základní tendence vedoucí artikulaci zkušenosti jsou tendence dispoziční a komunikační Tím, že všechny naše tendence jsou právě naše, že jejich poslední cíl je naše vlastní „uspokojení“, že se takřka obracejí zpět k svému východisku, je podmíněn právě onen základní rys světa, že se dělí na domov a cizinu, cizotu. Domov je ta část universa, jež je tak propracována našimi tendencemi, že se stala takřka širší oblastí naší disponibility. Můžeme říci, že domov je místo normálního ukájení normálních potřeb, místo, kde jsme bezpečni a pány (v různých modalitách), tj. kterým disponujeme. Tendence k takovému centru tkví v samé podstatě všech našich spontánních aktivit; domov je původně dán v tom, že naše veškerá zkušenost je zmocňováním se universa – zmocňováním, které se daří jen v určitém okruhu dokonaleji a které podstatně musí mít své východisko, takřka ležení uprostřed tajemné hrozby jsoucí nesmírnosti. V určitém, velmi abstraktním smyslu je celé universum naším domovem, je celé ovládáno sítí nejabstraktnější známosti. V souvislosti naší zkušenosti nemůže vystoupit nic radikálně neznámého: musí to vždy být něco připomínajícího určitá fakta již prožité zkušenosti. To tkví již v podstatě smyslových oborů jakožto kvalitativních kontinuí a v tom, že asociativní tendence se rozprostírají po všem, co nově časově vytrysklo v bodě vzniku. Skutečná známost s předmětem však předpokládá nový výskyt téhož, je to pak známost individuální (na základně prostoročasové kontinuity) a typická (na základě všeobecné shody určeností bez prostoročasové kontinuity); a je to tendence k syntetickému krytí, v níž se všechny tyto charaktery známosti ustavují. Od prezentního k minulému vycházejí asociativní výzvy, upozorňující na minulé zkušenosti o předmětu stejném nebo stejného druhu: známé má nad rozdílným absolutní převahu. Kráčet po stopách těchto asociativních výzev, zacházet do horizontu nepřítomného, znamená zpřítomňovat. Zpřítomnění může být dvojího druhu: buď se týká fakticky prezentní, jen pro mne právě neaktuální předmětnosti, a pak může být zpřítomněním adekvátním, originální reaktualizací zkušenosti o témže; tato zkušenost nemusí probíhat ve zcela stejné formě jako předchozí, poněvadž k dispozici fakticky přítomnou předmětností náleží možnost vcházení do vnitřního horizontu právě tak, jako schopnost vcházení do vnějšího horizontu. Můžeme, jak lze se vyjádřit, věc novým způsobem explikovat, nacházet pod tlakem nových zájmů její nové stránky atd. Také dispozice minulostí je druhem zpřítomnění. Je to vcházení do horizontu minulosti, jakýsi kvaziživot v ní. Skutečné prožití přešlého není znovu možné; pouze kvaziprožití, fiktivní prožití je ještě možné. Toto fiktivní prožití má svou zvláštní kvazipřítomnost, kvaziminulost a kvazibudoucnost, má celý svůj minulý svět, který kontrastuje se světem skutečně prožívaným, a může jej dokonce z mé pozornosti úplně zatlačit. Pokud sahá skutečná evidence vzpomínky a v souvislosti s ní znovuoživení světa minulosti, je sporná, těžko rozřešitelná otázka. „Kvazi“ originarita prožívání minulosti se sama sebou dává jako pouhá modifikace originárního prožívání. Existuje při reprodukci fenomén větší či menší věrnosti (který se nekryje s větší či menší podrobností reprodukce), většího či menšího přiblížení oné původní prožitkové sféře; je totiž reprodukce skutečný život v již neskutečném světě a je, jakožto skutečný život, právě charakterizován svou konkrétní emocionální polohou, která se může blížit nebo vzdalovat reprodukované. Minimální stupeň reprodukce je na rozdíl od souvislého života v ní pouhé zběžné a příležitostné zasáhnutí do ní takřka po vrcholcích, jakési vědomí možné dispozice minulostí bez plného užití této vlastní moci. (Při zpřítomnění pouze absentní skutečnosti má se věc podobně.) Tak vzniká, asociativně zprostředkován, zjev nevyplněné intence čili čistě významového vědomí; přitom víme, kam do horizontu míří náš vědomý akt, a víme o své schopnosti k jeho vyplnění, jíž neužíváme, kterou neaktualizujeme.138 Při své úvaze o konstituci předmětnosti ve vněmu byli jsme vedeni, sledujíce dále syntetické tendence, jichž je poslušna, k fenoménům, které překračují aktuální smyslovost a bývají označovány jako první předpoklady a počátky myšlení. Ukazuje nám to, že předstupně myšlení (a jistě valná část myšlení sama) jsou možné bez intervence sociality. Je však nemožno podat další konkretizace pojmu světa a zejména úvahu o roli velkých materiálních kategorií v něm, aniž byl zaveden pojem druhého já, aniž podán nárys jeho konstituce. Konstituce druhého já byla vylíčena Husserlem139 jakožto zvláštní modus zpřítomnění na základě přítomnosti druhé tělesnosti a asociativního svazku mezi tak prezentovanou tělesností a niternými procesy, jež jí vládnou. Tento zvláštní druh zpřítomnění, jež tedy nemůže nikdy být originální daností druhého v jeho vnitřní bytosti, dává vznik apercepci druhého života, na jejímž základě se pak rozvíjí veškerý náš styk s druhými, poznávání jich a, jako reflex tohoto poznání a našeho společenského jednání, též sebepoznání ve smyslu proniknutí vlastního charakteru a jiných materiálních dispozic. Nemíním zde vyjadřovat pochybnost o tom, zda toto zpřítomnění a z něho pramenící apercepce vskutku určují konkrétní pochopení jednotlivých akcí v prezentaci daného živého tvora. Otázka je pouze, zdali jsme zde vskutku u poslední konstitutivní roviny pro zkušenost o druhém, či zda není potřebí dalších úvah. Viděli jsme, že veškerá prezentace je již ve své artikulaci nutně spoluurčována tendencemi naší afektivity, a je otázka, není-li třeba hledat také zde v původních tendencích, projevujících se afektivně, základ zkušenosti o druhém. Lze si dobře myslit, že v lidské přirozenosti leží původní tendence, jež pouze plnou konstitucí bližního a zkušenostmi, danými ve styku s ním, mohou být ukojeny. V každém případě sympatie a antipatie, s nimiž se lidská bytost původně obrací k věcem světa, není pouhým reflexem životní utility, nýbrž obsahuje již zárodek vzájemnosti; prožíváme své okolí původně jako něco, co nás buď podporuje, nebo nám škodí jako aktivní síla, a v této souvislosti vystupuje též původně zkušenost zpřítomňující (a prezentující) druhého. Lhostejná, ve všech oborech stejně neinteresovaná příroda je složitý intelektuální výtvor konstitutivní. Celá naše zkušenost, počínajíc pevnou konstitucí bližního v bezprostředním styku se mnou, je spolužití, spoluprožívání, spoluchtění a spolurealizace (spolupráce); jak krásně ukázal Husserl, od tohoto konstitutivního bodu počínaje dostává celá skutečnost zcela nové stránky, zcela novou souvislou vrstvu spoluzkušenosti (v transcendentálním smyslu spolukonstituce). Ve vzájemné pomoci teprve povstává konkrétní domov, tento kout společné vůle a bezpečí, kde má vlastní vůle hraje roli sice důležitou, ale přece pouze částečnou; domov není, jak by se na základě konstituce čistě individuální mohlo snad zdát, prostě centrum vlastního uspokojení a bezpečí, nýbrž společná hlubina bezpečnosti; stává se, že přestane být domovem, jakmile z něho odejde někdo, s kým jsme se docela sblížili, a že zeje náhle nezvyklou cizotou. Zde, v této modalitě spolupráce, se vytváří tedy vlastní zdomácnělost, vlastní blízkost s něčím skutečným, pravá jistota v jsoucnu – jistota, že chápeme a že je nám rozuměno (či že můžeme chápat a že nám může být rozuměno). Ve spolupráci, v spoluzacházení s věcmi, v společném či děleném zaměstnání, v závislosti a rozvětvení společenských funkcí vyrůstá toto porozumění druhému i sobě samému jakožto členu společenství a jakožto charakterové jednotce. Všichni, kdo patří k jakkoli rozvětvené společenské jednotce, konají v určité míře totéž dílo, účastníce se ho z různých stran; i boj je modus spolupráce, který má posléze uskutečnit společnou vůli.140 Na základě tohoto společného díla si lidé rozumějí; reprezentují původně svou společenskou funkci a způsob, jímž ji zastávají. Cizota pak je kontrastní fenomén; je to předně poměr k dílu, jež není moje, lépe, jež není naše; ke společenství tohoto díla; ještě jiným způsobem, k dílu, jemuž „nerozumím“, pak k dílu, jež není vlastní a jemuž nerozumím. A okruhy této cizoty strou se jako možnosti v různých konkrétních odstupněních do dálek. Bližní je jedna z prvních a nejdůležitějších materiálních kategorií; původnější je snad pouze kategorie věci praktického úzu, jež je konstituována jako pasivní nástroj naší akce. Bližní, ať blízký nebo cizí, má zcela analogickou tělesnost a lze mu vždy v určitých všeobecných rysech porozumět. Máme dojem: jeho dílo bychom mohli dělat též sami. Dílo zvířete je – již na základě jeho jiných tělesných možností – zcela jiné; zvíře je akcentuovaná cizota, ale je to druhý život, samostatný, pomáhající či ubližující. Rostlina je též ještě něčím samostatným, co se prosazuje, co má své životní periody určitě vyznačené, ale sympatie či protichůdnost u ní nemá ozvuk. Konečně příroda ve svých velkých vrstvách, jimiž jsou: příroda–materiál a účastník našich akcí, příroda–pořádek a příroda–hmotná přesila, cizí a nepřátelská; příroda je tedy v různých těchto vrstvách nám různě blízká a různě situována vzhledem k našemu domovu. Od počátku filosofické reflexe západoevropské až dodnes jsou tyto materiální kategorie předmětem filosofického zájmu. Budiž dovoleno upozornit na fakt, že Řekové první položili za základ svým teoretickým úvahám rozdíl mezi @((((((((#, věcmi lidského úzu, jež člověka ve svém bytí předpokládají, a @((((((#, věcmi „přirozenými“, „vyrostlými“, jež mají smysl v sobě samých;141 @((((((# pak opět rozdělili přirozeným způsobem na neživá, živá a bližní. Kde in concreto probíhá hranice mezi jednotlivými skupinami, bude v různých historických a kulturních okolnostech různé. V západoevropské tradici se udržují nejtrvaleji skupiny, jak je vyšetřil Aristotelés. Nejméně se uvažovalo o poměru @(((((((( – ((((((#. Ale ani toto pododdělení nevymizelo z naší filosofické tradice. Svědčí o tom např. systém kategorií, který postavil Dalgarno (1661),142 jehož metafyzické tituly concretum mathematicum (o tom jsme z podstatných důvodů dosud nejednali), physicum, artefactum, spirituale přejal v jednom ze svých logických spisků Leibniz.143 Je snad na místě poznamenat zde, že H. Bergson, reviduje svůj původně takřka naprostý nominalismus, došel též k ideám trojího aspektu skutečnosti, z nichž každému odpovídá určitého druhu objektivní generalita: vitálnímu, fyzickému, instrumentálnímu.144 Bylo by úlohou podrobnější interpretace ukázat motivy všech těchto klasifikací a jejich podstatnou shodu. Typy, o nichž jsme nyní mluvili, velké materiální kategorie, jsou apriorní; jsou v naší zkušenosti na základě pouhého našeho bytí na světě, obsahují podstatně možnosti lidského porozumění skutečnosti. Patří k světu, nikoli k obsahu světa. Velká většina typů, jež jsou nám ve zkušenosti dány, nejsou ovšem apriorní, nýbrž na základě asociativním vytvářené typy kontingentní. Vytvářejí se identifikací, jež přechází přes rozmanitost substrátů, a to ryze automaticky, bez součinnosti spontaneity, a předpokládají již vědomí o individuálnu, konstituci individuí; jsouť právě jednotami přes rozmanitost individualit. Bergson se vyjadřuje v tom smyslu, že generalizace původně není ničím jiným než zvykem, který z roviny akce přechází do roviny myšlenkové.145 Typy jsou ustavičně automaticky vytvářené rubriky, do nichž se ukládá naše zkušenost; jimi je zjednodušena, převedena na obsažnou zkratku, jimi je teprve umožněna orientace v ní. Můžeme říci, že toliko sekundárně chápeme v kategoriích; je řídké, že v prezentovaném předmětu vidíme „nástroj“, „člověka“, „zvíře“, tím méně pak „věc“, „děj“, „vlastnost“; původní způsob chápání je v typech a individuích. Tak jsme dovedli transcendentální popis naší naivní zkušenosti až k místu, kde může nasadit – a také nasazuje – aktivita nového druhu, aktivita svobodná, jež není ustavičně ve svém průběhu dirigována prezentními afekcemi. Zde je pak první stupeň života vskutku osobního, při kterém subjekt je a pociťuje se vskutku autorem vlastních činů, sám diriguje svou zkušenost. V souvislosti osobního života je teprve možné vlastní poznávání; každá systematická forma jeho však předpokládá jazyk, a úvaze o tom bude věnován následující oddíl. * Můžeme se nyní ještě jednou obrátit k svému východisku a povědět určitěji, proč se domníváme, že naivní svět se nikdy nedá totálně vysvětlit principy světa matematicko přírodovědeckého s jeho pojetím universa jako souboru relací. Viděli jsme, že pro pozitivistického myslitele je svět souborem fakt. Takové faktum je samostatnou relací pochopitelnou o sobě, a potud izolovatelnou od celku. Svět, pojatý jako soubor fakt, obsahuje pouze reality; např. zákonitosti, jimiž se výskyt těchto realit řídí, samy fakty nejsou. Přirozený svět, jak jsme si jej popsali, není však v tomto smyslu ani faktum, ani soubor fakt. Již proto nikoli, že jakožto universální horizont je okruhem možností, na jehož podkladě teprve jsou určitá reální fakta zachytitelná. Ale popis světa, vycházející z pojmových prostředků moderní logiky relací, nemůže již proto splnit svůj úkol, že ve své abstraktnosti by mohl ukázat pouze nejobecnější formální strukturu světa a nikdy vidět, jak se v našem světě obráží sám život, jak všechna jeho fakta jsou pochopitelná pouze vztahem k tomuto svému základu. Ačkoli v naivním životě je prožívání samo zřídkakdy tematické, přece veškerá objektivita se takřka koupe v jeho atmosféře. Život sám pak, jak vyplývá z toho, že jeho poslední podstatou je konkrétní čas, je čímsi jednotným, nedělitelným, nerelativním, v čem celek světa je ustavičně přítomen. IV Skica k filosofii jazyka a mluvy V předchozí kapitole jsme se pokusili o popis základny, na níž se lidský život ustavičně pohybuje. Vyšli jsme od deskriptivního faktu, že náš život je vždy životem v celku, který přichýlením k jazykovému úzu jsme nazvali světem, ale který je třeba odlišit od universa věcí. Tento předběžný, v základě vší lidské zkušenosti spočívající celek jsme se pokusili zachytit v třech základních dimenzích; v dimenzi objektivní, charakterizované polaritou domova a cizoty, v dimenzi časové a v dimenzi subjektivní. Přecházejíce pak na stanovisko reflexivně subjektivní, charakterizovali jsme danost světa jakožto danost horizontovou; konečně jsme se pokusili sestoupit až k samému vzniku fenoménu světa v základních funkcích subjektivity. Těmi se nám objevily základní funkce časového vědomí, které nám tak znamená původní otvírání horizontu, v němž je teprve možná jakákoli aktivita tetická. Ukázali jsme si zároveň, jak konkretizace tohoto nejpůvodnějšího světa v ontologické schéma, do něhož jsou zahrnuty jisté základní kategorie materiální, předpokládá konstituci druhého subjektu prekonstituovaného afektivně, jak každá objektivita je pro nás původně partnerem a jak v tomto vztahu je princip „přirozených“ věcných klasifikací. Tak dalece je již lidské universum ustaveno ve chvíli, kdy může počít teoretický zájem a aktivita. Přede vším samoúčelně teoretickým zájmem již člověk žije nejen v převážně pasivních funkcích, nýbrž také aktivně klasifikuje, explikuje, sjednocuje, vzpomíná. Všechny tyto aktivity nemají však za důsledek konstituování nějaké nové skutečnostní vrstvy, nýbrž pouze prokreslení, konkrétnější artikulaci a vůbec osvojení jediného vnímaného, časově uplývajícího universa. Tím, že je člověk mocen nejen vněmů, nýbrž i názorných nebo „prázdných“ neoriginárních intencí, nevzniká ještě žádná rekonstrukce skutečnosti; pohybujeme se tím intencionálně stále stejně na niveau jediné aktuální reality, jež je táž v různých způsobech danosti, originárním i neoriginárním, názorném a nenázorném, v různých oborech smyslovosti formovaném. Typizace, srovnávání, zpozorování, které se ustavičně odehrává ve zkušenosti, má za následek určitější orientaci v daném a děje se původně v souvislosti našeho jednání, tedy našich afektivních tendencí. Tudíž „lepší poznání“ znamená původně intimnější poměr k věcem okolí, nikoli ryze teoretický výkon, předpokládající tendenci k poznání pro ně samo. A přece všecky tyto aktivity obsahují jakýsi vedlejší zřetel teoretický, který vytvoří teprve předpoklad pro vlastní teorii – a to je proces, který chceme nyní studovat. Svědkem a výsledkem tohoto akcidentálně teoretického procesu je zvláštní fenomén – fenomén jazyka. Jazyk je zajisté především nástroj naší praxe, sloužíť intersubjektivní výměně duševních obsahů; je však zároveň již zachycením skutečnosti, které se k ní intencionálně vztahuje, pomáhá v ní se orientovat, ji analyzovat a zpracovávat. V jazyku máme předstupeň každé možné teorie, její obsahové umožnění. Kdyby v pokladu vědění, jež obsahuje jazyk, nebyl již určitý, přirozeně vytvořený model vědění dán, nemohl by se nikdy vynořit pomysl teoretického života, který se vztahuje k celku způsobem neinteresovaným. Proto není to nikterak nepodstatný motiv, který @(((((# učinil předním tématem teoretické reflexe hned na počátku západoevropského přemýšlení o sobě a světě. Veškeré teoretické přemýšlení vychází od významu slov. Objevení teoretické moci řeči, logu, bylo prvním taktem pohybu, jehož druhou nutnou součástí se stala reflexe o jeho smyslu; rozběhnutí do nesmírnosti universa odpovídá koncentrované hledání fixního smyslu slova, objevení kosmu @(((((((((#. Je pak složitým problémem, pokud se vůbec kdy teoretické přemýšlení od tohoto svého prvního faktického předpokladu (jazyka) dovede osvobodit; jisté je, že toto osvobození – a spolu s ním stvoření nových prostředků dorozumívacích – je v různých oborech teoretické činnosti různě žádoucí a různě provedeno. Nejdále pokročilo v matematice, ač i zde ještě dnes možno se ptát, zdali je tato emancipace úplná.146 1 Deskriptiva jazykového chápání, dispozice jazykem (mluvy) a zjevu jazyka sama Co je jazyk? Tato otázka musí ovládat další etapu konstituce předmětnosti, která se pohybuje nad vlastní základnou. Věrni metodě, kterou jsme vyšetřovali výše, musíme zprvu postupovat deskriptivně a komparativně, neprejudikujíce žádné řešení, koncentrujíce svou pozornost na fenomén, jak se vyskytuje v našem předteoretickém životě. Nasadíme tedy napřed u charakteru, který je každému mluvícímu duševně přítomen: tematicky existuje pro konverzujícího mluvení (nikoli jazyk), výrazové prostředky, jichž aktuálně používá sám nebo partner dialogické situace. Určitá vyslovená nebo představovaná slova a věty, určité výrazy jsou nám prezentní; těmi se zabýváme, prostřednictvím těch jednáme; individuální moc dispozice určitými výrazy sama již není nikdy za řeči tematická, na ni se nemyslí, na tu se nikdy neupíná pozornost; tím méně pak to, co nazýváme na rozdíl od aktuálního mluvení i individuálního habitu mluvy jazykem. Jazyk je něco skrytě působícího; teprve ve zvláštních případech, jako na fenoménu slyšení (či vůbec vnímání) bez rozumění, může se jazyk ohlašovat v naší naivní zkušenosti; tedy např. na fenoménu cizí (nesrozumitelné) řeči. Jazykový výraz a chápání jazykového výrazu, který je nutně smyslový, jsou koreláta. Chápání jazykového výrazu (nerozumění je jeho modus) má však dvojí směr; chápeme jej jednak jako symptom (tj. příznak určitých duševních stavů subjektivních), jednak jako symbol, věcnou známku.147 Jazykový výraz je tedy sdílení objektivujících aktů duševních; jako takové je bezprostředně námi chápán. Přitom výraz je struktura, v níž smyslový moment hraje roli sice důležitou, ale nikterak podobnou roli smyslovosti ve smyslovém vnímání: nenabývá charakteru atributu určitého substrátu, nýbrž je čímsi samostatným, v čem je přesto míněná předmětnost bezprostředně přítomna (nikoli snad na základě úsudku). Smyslovost sama zůstává při normálním chodu dorozumívání mimo centrum pozornosti, která jí prochází směřujíc přímo na míněnou předmětnost a její vztahy; ne tedy tak, že by zůstávala nepovšimnuta, nýbrž jakožto pouhá etapa na cestě dorozumívání. Jazyková smyslovost tedy normálně hraje jen tuto roli momentu prostředkujícího. I tenkrát, až ji budeme probírat samostatně, musíme to mít na mysli. Míněná předmětnost je v jazykovém výrazu pro chápajícího přítomna sice bezprostředně, ale nikoli reálně. Rozumění jazykovým výrazům sice není zpřítomňování, slovo neupomíná na svůj smysl, nenasazuje jím proces vcházení do horizontu minulosti, ale není také prezentováním předmětné reality. Oba tyto rysy má jazykový výraz společné s obrazem. Také obraz může patřit do aktuální sféry (nepatří-li do sféry minulosti či fantazie), ale cíl intence, na něj jako obraz namířené, není realita obrazu, nýbrž jeho námět, a skutečnost tohoto námětu se rozhodně nekryje se skutečností obrazu. Pomocí přímé danosti obrazu je v něm přítomen jeho námět. Obraz sám, věc, jíž dáváme titul „obraz“, není ve svém celku podobná svému námětu; poměr předmětu k obrazu není prostá podobnost dvou věcí. Věc „obraz“ musí však obsahovat určité rysy genericky identické s rysy námětu a být v těchto rysech schopna interpretace jako kvaziaspekt věci. Tento moment musí být tak nápadný, aby objektivní syntéza věci-obrazu byla pro něj zanedbána; v důsledku toho přítomná realita je zanedbána a to, čeho dbáno, nereální. Ovšem ani řeč o generické identitě jistých rysů obrazu s předmětným aspektem nevystihuje fenomén zplna; existuje určité spatium neshod, skrze něž stále ještě zpodobenou věc poznáváme, a toto spatium není snad nepodstatný rys. Ke každému obrazu náleží určitý stupeň věrnosti, výstižnosti, tedy vědomí distance mezi aspektem obrazným a skutečnými. Poměr skutečnosti k jejím možným obrazům je poměr jedné k nekonečnosti. – V tom všem podobá se jazykový výraz obrazu silněji, než se na první pohled může zdát; také při něm je prezentní realita přehlížena – jedině abnormálním zacílením pozornosti je možno se koncentrovat na fónickou stránku výrazu – ve prospěch toho, k čemu hleděno, co však výrazem není prezentováno; také zde je poměr vyjadřovaného k vyjádření poměrem jedno mnohoznačným. Ba, výraz řeči se podobá obrazu ještě více než pouhému znaku, příznaku či signálu; jedná-li se např. o konvencionální značku, jakou je třeba červené světlo výstražné nebo postavení signálové tyče, jsme si zpravidla při vnímání těchto předmětů vědomi rozdílu mezi prezentací a interpretací; ještě více vyniká tento rozdíl při poukazování, jež je neustále dáno v naší věcné zkušenosti – např. západní vítr zvěstuje déšť, hmatná kvalita látky ukazuje trvanlivost, barva a struktura papíru jeho vhodnost ku psaní atd.; tyto kvalitativní určenosti jsou sice dány s prezentovaným zároveň, jeho pomocí a v něm, ale jsou to anticipace, které se teprve určitým způsobem potvrdí nebo zklamou. Momentálně nemusím si všímat tohoto rozdílu mezi prezentovaným a anticipovaným, mohu jej zanedbat, ale zůstává rozdíl mezi způsobem verifikace obojího, kterému musí při vší naivní zkušenosti být rozuměno. Při jazykovém výrazu naopak není distance mezi prezentovaným a anticipovaným; jazykový smysl není anticipován, nýbrž právě tak přítomen jako jeho smyslový nositel; každý omyl při vnímání jazykového výrazu se týká smyslu i nositele zároveň, což pro omyly ve věcném poukazování nutně neplatí. Chápání jazykového výrazu je nerozlučně spjato s jinou ještě základní stránkou našeho mluvního vědomí; fenomén mluvy je pasivní a aktivní zároveň. Při zpozorování vztahů, jež strhují naši pozornost, intervenuje pro nás samé automaticky vnitřní jazykový výraz; jejich smysl je pro nás takřka ustálen, rozhodnut teprve v okamžiku, kdy se jazykový výraz dostavuje, soud je hotov teprve jakožto formulovaný. Nechceme tím prejudikovat možnost mimojazykového myšlení, ale jednoduše konstatovat, že ustálené, normalizované myšlení je na niveau jazyka a k němu směřuje jako ke své rovnovážné poloze. Není tedy jazykový výraz něčím z hlediska ryzího myšlení lhostejným; při rozumění přehlížen, je při přemýšlení přítomen jako kritérion jeho jasnosti a ohraničenosti. Myšlenka sama o sobě je čímsi celkovým; je v ní sice zpozorování určitého vztahu na určitých věcech, zachycení určitého rytmu v jistém oboru skutečnosti, nalezení jistého východiska z nesnází situace, ale to vše obsahuje myšlenka toliko jako nejjasnější vrchol své vlny, jako své podstatné centrum, které nutně předpokládá periférii stroucí se do neurčita; takže analyzovat myšlenku samu v sobě by znamenalo zacházet do nekonečných horizontů. Co znamená, uvažována sama o sobě, jednota myšlenky? Co je jediná myšlenka? I v naivním životě jí rozumíme něco jiného nežli jediný, jednotlivý soud, a mluvíme o rozvíjení téže myšlenky, o jejích variacích a záhybech, narážejíce tak na předteoretické uvědomění logických procesů, jež mají totéž vnitřní @(((((#. Myšlenka sama o sobě má moc koncentrovat v sobě celý život a svět myslícího; a právě proto je v neustálém nebezpečí neurčitosti a uniknutí. Myšlenka je něčím unikajícím, třeba subjektivním, její vynoření není ještě jejím uchopením a provedením; žijeme stále v situaci, že zůstáváme pozadu za svými myšlenkami, totiž naše konkrétní já se svými již odbytými mentálními akvizicemi a zvyky musí stále dorůstat na jejich niveau. Jazykový výraz má v této souvislosti novou funkci a nový charakter, charakter potenciality: v něm leží možnost každý postřeh zařadit, s každou myšlenkou si vědět rady. Mluva tedy dříve, nežli je nástrojem sdělení, je již nástrojem zachycení myšlenky a o obojím máme přede vší výslovnou reflexí jisté povědomí. Tak je mluva pro nás nástrojem; cítíme, že je nám k dispozici; ale tento pocit dispozice neznamená, že bychom celé bohatství možných pro nás jazykových výrazů duševně přehlédali nebo vůbec se k němu mohli výslovně obracet. Je tomu tak, že, myslíce na věcné vztahy, prožíváme automaticky se dostavující slovní výrazy, jichž větší nebo menší vhodnost pociťujeme a jichž podle toho k svým účelům buď používáme, nebo je zamítáme. Naše skutečné, vskutku osvojené ujasněné myšlenky jsou na niveau naší aktuální jazykové schopnosti, nikoli na niveau našich posledních duchovních schopností a možností. Mluva je tedy nástroj, který nikdy nemáme vskutku v ruce, o němž nikdy jinak než ex eventu nevíme, do jaké míry jej máme ve své moci, nástroj, který se v tomto ohledu podobá spíše našim orgánům přirozeným, tělesným než nástrojům umělým: je nám k dispozici tak jako tělesné obratnosti, o nichž vždy pouze předpokládáme, že jsou v normálním stavu a u nichž máme právě tak teprve při výkonu možnost přesvědčit se o jejich stavu, o stavu svých sil; jež mají právě tak své vrcholy a níže, svá přechodná či definitivní selhání. Ještě více podobnosti je v tom, že dispozice mluvou je bezprostřední, děje se bez vědomého použití tělesnosti a není dispozicí něčím samostatným, objektivním. Mluva v nás dále není pod způsobem určitého množství výrazů, které jsou nám „známy“ a jichž se užívá v určitých situacích. Mluva se pokouší – a nutně se musí pokoušet – vždy i o to, co je v dosavadní životní zkušenosti docela nové; v tom je její podstata, že provází celou zkušenost, pokoušejíc se zvládnout ji, zkoušejíc tedy všecky možné úkoly, vynořujíc se automaticky, ale značíc vždy úsilí, krátce jsouc silou či ještě lépe děním. Tak je mluva, tato naše dispozice jazykovými výrazy, čímsi živým, co se nedá prostě objektivně konstatovat, co se nedá určit per simplicem enumerationem toho, s čím je disponováno. Je-li tak mluva prožívána jako živoucí nástroj, organon, je třeba se dále ptát po způsobu práce s ním a po díle, které se vykonává její pomocí. Způsob práce je dán tím, čemu slouží, cílem, cíl pak je dílo. Cílem může být pouhé subjektivní ujasňování myšlenky, formulace jednoznačných soudů; způsob této práce v myšlenkovém monologu jsme již částečně vylíčili. Dílem tohoto procesu je ono automatické jazykové porozumění věcem našeho okolí, v němž, třeba neuvědoměle, ustavičně žijeme; je to, že skutečnost je pro nás říší jmen, jak říkal Hegel, že každá věc má své jméno, o každé je námi vedená rubrika; že událost se dá vyjádřit, že tedy pro každou existuje již v řeči způsob pochopení, kterému se volky nevolky musí poddat.148 Složitější, důležitější, a dokonce základnější je sociální dílo mluvy. Toto dílo je účinkování na druhé pomocí obsahu vyjadřovaného a má podle možných způsobů tohoto účinkování své různé formy. Nikde pak se neprojevuje tak jako v jazyku, že původně je celé universum jsoucího chápáno v blízkém, osobním poměru k nám. Nemluvímeť pouze k bližním, nýbrž pociťujeme své vyjadřování zároveň jako něco týkajícího se vyjadřovaných věcí v jejich vlastním jsoucnu, jako věc, která nenechává toto jsoucno lhostejným. Není jedno, jak se o věcech vyjadřujeme, existují nuance, které prozrazují náš osobní poměr k nim; a extrémní zjevy, kdy si člověk – třeba i o samotě – ulevuje jazykovým výrazem, jsou možné pouze na tomto základě. Také při dorozumívání s bližními bývá cílem úleva; H. Ammannem analyzovaný fenomén kolektivního monologu patří do této souvislosti;149 je to dokonce normální případ, že v konverzaci vedle principu sdělování vládne princip citové úlevy. Tento princip přispívá ostatně k stejnému cíli jako princip sdělovací; obojí může sloužit rozvinutí nepřímé zkušenosti, ač každý jiným způsobem. Nepřímá zkušenost je ta, kterou subjekt nemá, neměl a nemůže mít (nemyslím ovšem analogickou nebo genericky identickou) a která je nahrazována v jeho vědění zkušeností o cizí zkušenosti. Zkušenost o cizí zkušenosti je možná pouze na základě toho, že se zkušenost překládá nutně ve výraz. Výraz je čímsi bezděčným a právě tak rozumění výrazu. Člověk naproti tomu svou zkušenost též úmyslně sdílí a sdílené interpretuje. Jazykový výraz je však již oddělen od bezprostředního prožívání. Právě proto může být též fingováním zkušenosti; právě tím je možna lež. Ale tímtéž je teprve možno též sdělování nezávislé na situaci v úzce prezentním smyslu slova. Z téhož důvodu je člověk s to sdělovat i to, co je pochopitelné toliko z širších souvislostí jeho života. Chce-li se zvíře sdělit, musí buď svého partnera přivést k tomu, aby spolu s ním měl přímou zkušenost, nebo musí konkrétně naznačit výzvu mimikou (jak činí např. šimpanzi vyzývajíce k hraní); v každém případě je zde skutečnost buď prezentována, nebo aspoň načat skutečný děj, zatímco lidské sdělování kromě fónického zjevu neprezentuje nic. Jeho výkon není prezentace, nýbrž aktualizace; způsobuje přesuny pozornosti u adresáta, a tyto přesuny jsou to, v čem se děje vzájemné pronikání dvou zkušeností, ovlivňování druhého sebou a sebe druhým, spoluzkušenost s druhým. V lidském sdělování není předpokládána pouze úzká prezentní situace, nýbrž prezentní situace v celkové, kterou je posléze bytí na světě; celý svět je předpokládán se vším svým bohatstvím dimenzí, se všemi svými kategoriemi, a v něm jako centrum soužití s druhými konkretizované v aktuální situaci. Jelikož toto spolužití s druhými není pouhá lhostejná juxtapozice subjektů, nýbrž je indikováno souběžností či protichůdností cest života, na nichž jednotlivé subjekty hledají sebeuplatnění, a poněvadž jednání každého jednotlivce interesuje vždy užší nebo širší společenské celky, je jazykové sdílení předním nástrojem tohoto věčně obnovovaného společenského zápasu. Proto celý náš život, všechno naše vědění, všechny naše možnosti jsou koncentrovány do dispozice jazykem, do energie naší mluvy. Vskutku lidské spolužití, lidská spoluzkušenost je spoluzkušenost v mluvě a dorozumívání. Dospěvše k tomuto bodu, musíme konečně reflexivně obrátit pohled k samému fenoménu jazyka, zatímco jsme dosud uvažovali pouze fenomén chápání jazykového výrazu a fenomén mluvy jakožto individuální dispozice jazykem. Kdežto chápání jazykového výrazu je vždy jednotlivý duševní akt, kdežto mluva je vždy individuální psychickou dispozicí, je jazyk něčím, co není žádnému subjektu výlučně vlastní, a v tom je též jeho síla objektivující. Cokoli je jazykově formulováno, neexistuje pouze pro mne, nýbrž de jure pro celé společenství. K subjektivním aktům mluvení a rozumění u téhož i různých subjektů má se jazyk jako jednota k rozmanitosti. Jazyk je soubor vyjadřovacích prostředků, kterým se dají formulovat, pokud jsou vůbec formulovatelná, všecka fakta, kterým lze popsat celou skutečnost. Patří k němu specifická smyslovost, bez níž žádný jazykový výraz není, a jednotlivým útvarům této smyslovosti přiřazené objektivované intence. Přitom jazyk si nelze představovat na způsob pouhé zásoby významů; patří k němu všechny možné, smyslem obdařené i neobdařené výrazy, jichž lze docílit zasazením jednoduchých významů do propozičních schémat; patří sem i výrazové prostředky, jichž se de facto neužívá, ale které mohou mít svou funkci a jichž jednoho dne může být použito. Tak je každý jazyk posléze koextenzivní s lidskými výrazovými schopnostmi vůbec, jenže faktický jazyk má vždy své centrum – vyjadřovací možnosti uzuální – a periférii – vyjadřovací možnosti ryze virtuální, dosud neužívané, ale na základě vnitřních zákonů tvorby vyjadřovacích prostředků dosažitelné, o nichž zároveň (aspoň částečně) dosud není rozhodnuto, stanou-li se jeho uzuální součástí čili nic, v nichž je výběr ještě možný. Tak je jazyk pouze částečně pevné bytí – potud totiž, pokud je zásobou objektivních významů jednoduchých i syntakticky složených – a nedá se jako celek paralelizovat s hotovými kulturními výtvory. Je sice pravda, že hotový kulturní výtvor může být takovým nazván vždy pouze cum grano salis; že např. patří k uměleckému dílu výtvarnému moci být nazíráno individuálně, vždy novýma očima, právě tak jako náleží k hudebnímu dílu „identickému“ ve svých reprodukcích, určitá margo individuálního „pojetí“, takřka jako výzva k vlastní tvořivé spontaneitě reprodukujícího umělce; ale ve všech těchto případech máme přec jen co činit s hotovým, uzavřeným celkem – zatímco jazyk uzavřeným celkem není. Tím méně lze srovnávat bytí jazyka s všečasovostí ideje či matematické věty. Pronesli jsme názor, že hranice každého jazyka jsou hranicemi vyjadřovacích možností lidských vůbec.150 V tom je implikována určitá teze obecné gramatiky, která je důležitým filosofickým problémem: všechny myšlenky jsou principiálně vyjádřitelné všemi jazyky. Rozumíme tím všechny myšlenky o universu jsoucího; tato schopnost vyjadřovat universum musí se tedy na samé struktuře každého jazyka obrážet. Viděli jsme pak, že universum se svou kvalitativní rozmanitostí se artikulovalo podle našich tendencí v určité působnosti, určité děje a určité věci jako syntetické jednotky kvalitativní a působnostní; dále jsme pozorovali typizaci jako důsledné provedení artikulace. Viděli jsme krátce, jak na základě funkcí našeho světa vzniká universum. V celém tomto procesu je již implikována též relační struktura universa. To vše musí jazykem být vyjádřitelné; to tedy patří k obecné gramatice: jazyk musí mít schopnost vyjadřovat kvality, procesy, substráty a jejich vzájemnou souvislost a musí umět vyjadřovat vše toto typicky. To náleží k obecné gramatice po stránce vnitřní, významové; po stránce výrazové patří k ní, jak výše již uvedeno, že jazyk musí mít jednotný a přehledný smyslový materiál vyjadřovací, dokonale ovladatelný po aktivní i pasivní stránce. Subjekt musí nejen slyšenému rozumět, nýbrž moci je též reprodukovat, a tato reprodukce musí být společenstvím uznána. – Tolik budiž uvedeno předem, nežli vkročíme do hlubšího rozboru funkcí jazyka. 2 Pokus ideální geneze jazyka. Jazyk možný jen na základě faktu, že člověk žije jako svobodné já Tím, co řečeno na posledním místě, byl již podán přechod k vlastnímu analytickému postupu, kterým chceme vyjasnit poměr jazyka k světu a jeho postavení v celku našeho života. Poněvadž jazyk je podle výše pověděného nutný a zákonitý rezultát, vznikající procesem dorozumívání jako jeho trvalý sediment, musí konstituce dorozumívání být zároveň konstitucí jazyka; budeme ji pak sledovat v těchto oddílech: 1. předpoklady jazykového dorozumívání (dorozumívání před jazykem, svobodná lidská osoba, vznik aktivní myšlenky); 2. myšlenkové přisvojování skutečnosti a role jazyka v něm; 3. smyslová stránka jazyka jako předpoklad objektivního smyslu; 4. formy myšlenkové syntézy jako základ jazykového smyslu. Musíme se krátce pokusit o jakousi ideální genezi jazyka, přičemž máme na mysli jak vznik jazyka vůbec, tak jeho individuální předávání ve společenství, které jím vládne. Bylo sice často, a správně, poznamenáno, že individuální nabývání jazyka se podstatně liší od prvotního „vzniku“ řeči, poněvadž dítě dnes jazyk pochopuje, objevuje, ale netvoří,151 ale i v tomto pochopení, v tomto objevu je něco obdobného s počátečním objevitelským elánem, který je u dnešního člověka překryt recepcí, a domníváme se, že je možno analýzou faktu jazyka v jeho subjektivních předpokladech dojít k základním etapám, jimiž jeho geneze musí procházet – vždy v souvislosti s genezí myšlenky, kterou podporuje a částečně vysvětluje, jak jsme již shora stručně naznačili. V čem se zajisté vznik a převzetí řeči od sebe nejvíce liší, je způsob invence, nikoli však fakt vynalezení jazyka sám; vznik jazyka zajisté je třeba si představovat bez předchozího úmyslu, jak správně zdůrazňoval Marty,152 což ještě neznamená, že jazyk není lidským dílem, produktem naší spontaneity. V obou případech musí vzniku řeči předcházet určité předpoklady, které shrnujeme takto: Apercepce druhého, bližního, je prvním předpokladem ke konstituci jazyka a mluvy. Touto apercepcí je mezi subjekty zaveden kontakt; druhá osoba je ve své tělesnosti vždy výrazový zjev, nemohu se s ní dostat ve styk, aniž si vykládám její tělesnost jako zjev jejího prožívání. Totéž pociťujeme též sami o sobě; mezi pouhými věcmi jsme sami, kdežto prezence druhého u nás působí jako specifické stimulans, cítíme se pozorováni, vydáni druhému chápání na milost. Přede vší výslovnou dorozumívací snahou tedy víme již něco o druhých, a to na základě soužití s nimi. Viděli jsme však již při svých analýzách zkušenosti o druhé bytosti, že spočívá patrně na původní tendenci k spolubytí, k spolupráci, k sebeuplatnění ve společenství, a na tomto podkladě je třeba si též představovat první počátky snahy dorozumívací, která je snahou zasáhnout aktivně druhého, ovlivnit jej vnitřně podle vlastního přání. Dorozumívání vzniká jako úmyslné, ale přece přímo ze situace srozumitelné působení na druhého vlastním výrazem. Dlužno rozeznávat tu jednak signály, jednak naznačené akce. Toto aktivní sebeuveřejňování je modus imperativus: vždy nějak poroučí, nebo aspoň navrhuje. Při naznačených akcích, jako hrozba, nebo těch, jichž užívají šimpanzi, když vyzývají partnera ke hře: uchopí jej za ruce a odvedou kus stranou, hledíce jej jaksi uvést do zamýšlené činnosti, je již využito faktu přirozeného symbolismu, který je v základě mnohých výrazových pohybů: jsou to jakési primitivní, afektivním impulsem vedené vynálezy dorozumívací snahy. Tato etapa aktivního užívání signálů je rovněž nutným předpokladem vytvoření mluvy; za ní si subjekt navyká žít v úzkém kontaktu s druhými bytostmi a zasahovat do něho aktivně. Kontakt a aktivní dorozumívání však nepostačí k vysvětlení vzniku řeči, který musí být hledán v nějakém motivu zcela novém. Ze všeho, co jsme dosud mohli o utváření skutečnosti a naší zkušenosti o ní povědět, je pouze jediný fakt, který nám může v dalším opět posloužit za poukaz, ale pouze jako ukázání možností něčeho, jako je řeč, nikoli jako causa efficiens. Tento fakt je, že člověk má původní jasnost o celku jsoucího, že má onen v předchozí kapitole námi analyzovaný fenomén původního světa. Viděli jsme tam, co znamená tato původní jasnost: je to funkce, která umožňuje vědomí skutečnosti jako jednotného celku, která v protenci, prezentaci a retenci formuje jednotu nejrozmanitějších jednotlivin. Viděli jsme však na témže místě, že žádný vněm, žádná kvalitativní danost není možná bez těchto původních horizontových funkcí; vněm pak je přece nutné předpokládat i u zvířete; tudíž i původní funkci světa; zvíře však nemá jazyk, kde je tedy ve faktu světa explikans pro fenomén řeči? Tato námitka by platila, kdyby zvíře mělo týž způsob bytí na světě, tj. vztahování se k světu, jaký je vlastní člověku. Lidský způsob existence na světě je dispozice světem (bez tematického vědění o světě); naproti tomu zvíře světem nedisponuje, nemá spontaneitu zacházení do jeho horizontů, takže se dá říci, že svět ovládá zvíře, nikoli zvíře svět. Také zvíře má retenci, artikulaci, zajisté i asociaci, typizaci a jiné pasivní horizontové výkony; jistě se mu též pasivně vynořují určité reprodukce; ale přece všechny tyto funkce nepřesahují to, co horizonty vykonávají takřka automaticky, zatímco veškerá aktivita je koncentrována k reagování na popudy, tedy do prezence. Universum zvířete je v důsledku těchto fakt chudé, je to universum, v němž převládá prezence a domov, kde ostatní jsoucno je ponořeno v temnotu. Zvíře má svůj svět předepsán; člověk se k světu chová svobodně, jemu je předepsána volba. Člověk musí svůj život – a v tom leží: svůj svět – aktivně spolutvořit. Co člověku je v rozmanitosti jeho afektivních tendencí dáno, není predestinovaný inteligibilní charakter, nýbrž určitá možnost tvorby, nebo aspoň volby. Zvíře má „smysl“ svého života předepsán v pravidelném ukájení svých životních impulsů, jichž periodické střídání, ohlašování se a ukájení tvoří jeho životní formu; pro člověka takový předpis neexistuje, toho musí aktivně vydobýt a vytvořit se v pravou, jsoucí jednotu, která celé bohatství jeho tendencí zorganizuje pod jediným cílem. Tak je člověk něčím, co se podstatně musí rozhodovat a co úlohu svého života může najít nebo minout. Proto je člověk svobodný, proto svoboda je sám základ, na němž se buduje jeho poměr k universu jsoucího; proto je též pocit svobody pro lidský život základní. A proto má člověk též řeč a jazyk: neboť jedině na základě této svobodné dispozice, která nám jsoucno objevuje jako universální celek, přesahující prezentní situaci, je potřebné a potom nutné užít značek, jež nahrazují ve své snadné a bezprostřední dispozici obtížně a začasté jen vzdáleným prostředkováním disponovatelné jsoucno samo. Vizme dítě v rozhodné etapě stávání se člověkem! Naučilo se jisté zvuky spojovat asociativně se situacemi; naučilo se tyto zvuky produkovat, jimi disponovat; přichází doba, kdy své znovupoznání předmětu doprovází slovem, kdy tedy docílilo pochopení značky a jejího významu. Co předpokládá tento výkon? Jaká duševní atituda k věcem je v něm vyjádřena? Především musí u dítěte být povědomí, že jmenovaná věc je něčím určitým, od ostatních složek okolí odlišným; dále, že je něčím konstantním, nezávislým na našem prožívání, na naší zkušenosti o ní; že jistá značka, která je subjektivně k dispozici, může obrátit pozornost druhé osoby na příslušnou věc; že tedy disponovatelné značky jsou prostředky intersubjektivního vlivu. Je patrné, jak celá tato složitá struktura spočívá cele na možnosti evokace nepřítomného, na povědomí dispozice věcmi a vlastními silami; tím, že vytváří apercepci značky, projevuje dítě již moc svobody, která v něm žije a která se projeví vytvořením věcného významu a pak jazyka. Dítě si musí tedy moci uvědomit – aspoň v jakémsi záblesku – svobodu, která je jako člověka charakterizuje, má-li vytvořit systém věcných značek. To znamená, že dítě není zaslepeno svými aktivními tendencemi, že prezentace nepřechází u něho bezprostředně v akci, jako je tomu u zvířete; část jeho aktivity se koncentruje na disponování neprezentovaným; koncentruje se právě na rozšiřování okrsku jsoucna, na nějž padá jas vědomí, a sem patří též role slova. Slovem doprovázené znovupoznání není již pouze znovupoznání žité jako u zvířat, zvyková reakce vedená řetězy asociací, nýbrž obsahuje v označení již rudiment subsumpce; starého vědění je tu aktivně použito k zařadění nového, je tedy nejen pociťována podobnost, nejen funguje typické prožívání, nýbrž z tohoto citu, aktivně uchopeného, utvořen význam slova.153 S takto uchopeným citem známosti, vytvářejícím význam, provádí pak dítě svobodnou hru; je známo, jak zpočátku významy v dětské mluvě jsou nediferencovány, a bylo odtud odvozováno, že nejsou ještě vlastními významy, ani výrazy pro ně slovy. Ale právě z konstatací Sternových a Pavlovitchových,154 kteří se touto otázkou zabývali, vyplývá velmi jasně, že užití výrazů slovních, byť zpočátku nebylo jednoznačné, probíhá přece v pochopitelných situačních souvislostech, užívá-li dítě např. téhož výrazu pro šaty, procházku, klobouček, kočárek – vše to souvisí s jedinou situací, v níž uvedené momenty figurují. Výrazu přece není užíváno pro cokoli, nýbrž pouze v určitém okrsku.155 – V důsledku dětské hry s významy a jejich výrazy dochází potom k objevu, že každá věc má nějaké jméno, objevu, který byl Bühlerem označen jako jeden z nejdůležitějších pro celý život. Co se týče obecné atitudy duševní za celého tohoto procesu svobodné hry s významy, byla nedávno z různých stran shodně charakterizována jako rudiment teoretického stanoviska k věcem. Ve stopách A. Martyho a H. Ammanna kráčející studie L. Landgrebeho156 vyzvedá zejména rozdíl mezi afektivně vedeným původním chováním dětským a chováním při pojmenování, jakož i fakt, že k pojmenování neužívá dítě zvuků expresivních, nýbrž za předchozí hry se zvukovými orgány vytvořených a z nápodoby zvuků vyrůstajících útvarů. Landgrebe ze svých rozborů vyvozuje, že v základě „jmenovací funkce“ (název Ammannův157) je vědomé odlišení představového a myšlenkového chování od emocionálního. To je, jinými slovy vyjádřeno, co jsme označili jako uvědomění vlastní ideální moci nad světem, uvědomění rozdílu mezi subjektem a jeho vlastními tendencemi, čili vlastní svobody. – Z druhé strany Maurice Blondel158 ve svém díle o vzniku a rozvoji myšlenky vidí v instituci konvenční značky první akt ryze lidského, intelektuálního stanoviska k skutečnosti, který potenciálně obsahuje již celý další rozvoj myšlenky. Blondel z fakt psychologických vyzvedá zejména pozorování na opožděném mentálním rozvoji osob smyslově abnormálních, zejména Marie Heurtinové (paralelní známějšímu případu H. Kellerové);159 ukazuje, jak zde instituce a pochopení značky probouzí celou plodnou iniciativu, celé nekonečné bohatství ducha, který tak rozbíjí své vězení, hrozící mu domněle provždy. A vskutku je vznik jazyka nerozlučně spojen s rozvojem myšlenky; myšlenka je tu zprvu jmenovací soud, tj. přiřazení značky určité předmětnosti, pak analýza skutečnosti pomocí jazyka, počátek všeobecné subsumptivní aktivity. Tak je tomu v období jmenovací funkce, kdy dítě chce o každé věci vědět jméno a dává to svým počínáním jednoznačně najevo, opakujíc při nejrůznějších věcech týž proces. Tím, že vzniká disponovatelná značka, stávají se teprve významy, ony původně syntézou krycí pasivně vytvořené typy našimi, stávají se teprve jednoznačně disponovatelnými; v procesu jmenovacím subjekt si universum přisvojuje a ujasňuje. V jednotě jména je zabrán, sjednocen určitý okrsek skutečnosti; soustavným jazykovým cvikem nabývá dítě představy o artikulaci celku, jak si ji vytvořilo společenství, v němž vyrůstá. Celý tento proces se původně odehrává veřejně, nikoli v pouhé představě, nýbrž za skutečné realizace slovních výrazů; tím již myšlenkový rozvoj je začleněn do společenské souvislosti. I když se stává, že si děti vytvářejí jazyk svůj vlastní, jak tomu bylo ve známém případě Stumpfova syna,160 nejde o nic jiného než o hru, při které řeč dospělých je přece jenom základem a modelem, pochopení dospělých a porozumění jejich řeči předpokladem; nikdy nejde subjektivní myšlenková funkce řeči bez intersubjektivní, společenské. Že také proces vynalezení jazyka vůbec prošel etapami přirozených značek a pak objevením a uchopením významu, načež musilo dojít podobně jako u dítěte k pochopení, že každá věc má určité jméno, zdá se nám vyplývat ze samé povahy jazyka a jeho nabývání. Z afektivního signálu při znovupoznání situace musil se stát nosič významu, což bylo umožněno pouze oním elementárně inteligentním chováním, jež u dítěte bylo rozpoznáno jako základ jmenovací funkce a jež tkví v aktuálním uvědomění lidské svobody. 3 Pasivní zkušenost a zmocňování se jí myšlením pomocí jazyka Myšlenka započíná tím, že se výslovně zmocňujeme toho, co se v naší předmyšlenkové zkušenosti vyvinulo téměř bez naší aktivní součinnosti; myšlení je rozvinutí spontaneity. Žádná předchozí zkušenostní forma je nevysvětlí – spočívá jen na základní formě lidské existence, na naší svobodě. Přitom původně zůstává myšlení nicméně zapjato do souvislosti našich praktických účelů; pokud není pouhou hrou, je rozvahou k dosažení cílů. To není svobodě na úkor; žije v něm i přesto tendence k ujasnění skutečnosti, k aktivnímu ideálnímu zmocnění se jí, tendence od okamžiku apercepce slovní značky nepřetržitě provázená slovem. V předmyšlenkové zkušenosti veškerá syntéza, bez níž ovšem jednotné objektivity není, odbývá se automaticky, neberouc takřka ohled na naše já, v převážné pasivitě; myšlenka ve smyslu soudu je však aktivní synthesis, taková, o níž jsem si vědom, že je prováděna mnou; zároveň je v syntézi soudové tematizován, v centrum zájmu posunut vztah. Ve vnímání jsou sice určité vztahy přítomny, jsou implikovány v kategoriálním zformování prezentovaného, nejsou však ve vlastním smyslu zpozorovány; svět pouze pasivně vnímaný je svět kvalit, dějů a věcí. Vidíme barvy na věcech, stíny či barevné nuance u barev, tóny vnímáme jako části melodie atp.; to vše nejsou ve vlastním smyslu soudy, zpozorování vztahů, nýbrž takřka automatické fungování zkušenostních forem. Soud může povstat teprve tam, kde toto samozřejmé fungování relačního vědomí nepostačuje a selhává. Původní strukturové povědomí funguje samozřejmě, pokud neprocitl pocit svobody, pocit vlády nad světem a vědomá snaha zmocnit se ho; a tento pocit procitá u člověka velmi brzy, tak, že jeho chování se vlastně nikdy nedá uvést v naprostou paralelu s chováním zvířecím. Boutanovy a Kelloggovy komparativní pokusy o chování dětí a zvířat, společně vychovávaných, to zajímavě dosvědčují;161 dítě je zpočátku vůči zvířeti s jeho metodou ryze empirickou a utilitární v nevýhodě; pokud jeho vlastní pokusy postupují podle principu trial and error, působí adaptovanější smyslové, pohybové, asociativní schopnosti zvířete, že se dítě jeví ve značné nevýhodě. Naproti tomu ve chvíli, kdy dítě pojme situaci ne již čistě utilitárně, z hlediska vytouženého výsledku, nýbrž jako hru, která je zajímá sama o sobě, jako komplex zajímavých skutečností, o nichž třeba dospět k jasnosti, nastane radikální změna v jeho chování i výsledcích, které od té doby zpočátku zvolna, později s velikou rychlostí nechávají zvířecí výsledky daleko za sebou. Dítě chce mít jasno, chce vědět, jak to je a jak se to dělá, v důsledku toho aktivně konstatuje a anticipuje, čili soudí, kdežto zvíře chce pouze výsledek. Soud tedy vystupuje v souvislosti praktického chování jako důsledek zájmu o jeho mechanismus, jako důsledek snahy o jeho aktivní přisvojení. Rozhodnou etapou, jíž toto přisvojování světa prochází, je osvojení si řeči, osvojení napřed slovní zásoby ve jmenovacích soudech; neboť pochopení smyslu slova je jmenovací soud, uvádějící ve vztah zvukový útvar a jistou intenci předmětnou, užití slova při znovupoznání je pak již jakýsi soud subsumptivní; v obojím případě jednoduchý slovní výraz, jednoduché jméno, je vlastně větou, výrazem soudu. Osvojení řeči předpokládá jako nabytý habitus dlouhou řadu takových soudů, které se odtud stávají naším takřka neuvědomělým majetkem. Na podkladě tohoto majetku dochází pak k syntézám; je to vlastně přisvojování věcných syntéz předpredikativních, co se utváří v prvních soudech vypovídacích a atributivních, doprovázených příslušným výrazem slovním. Věcné syntézy, které provádí souzení, probíhají ve formách, které jsou sice objektivní ve smyslu intersubjektivním, nikoli však ve smyslu přírodním. Forma soudu, ono zvláštní sjednocení dvou ve vztahu jsoucích významů, není prostě věcný vztah, nýbrž forma syntetického vědomí, a to aktivně syntetického; podobně forma kolekce, sjednocení opakovaně připojovaného za současného podržení předchozích jednotek, nebo forma disjunkce, tj. probrání částí podrženého celku jednotlivě, bez sumativního jednocení. Touto aktivní činností zachycují se vztahové poměry věcné, dosud pouze pasivně vytvářené, jako poměr celku a části, substrátu a určení, substrátu a činnosti substrátové – substráty a určení se izolují z celku představovaného a stávají se součástmi soudového či rozumového, v každém případě aktivně syntetického universa. Tak na základě myšlenkové, soudové apercepce skutečnosti se z universa vnímaného stává universum myšlené. Že při tomto procesu jazyk hraje důležitou roli, netřeba dále zdůrazňovat: jazyk je prvotní nástroj analýzy prezentovaného celku, stává se však eo ipso nástrojem jeho aktivní syntézy. Oba tyto procesy, analýza i syntéza, jsou umělé, třeba se děly na základě artikulace věcí samých; pouze aktivně soudící duch může prožívat svět jako soubor fakt, a to, co procesem souzení získává, jeho vědění, je systém aktivně vytvořených soudů jakožto disponovatelných jednotek smyslu. Jsouc výrazovým prostředkem procesu analýzy a syntézy, jichž jednota tvoří soud, nebo na soudech se zakládajících myšlenkových procesů, musí věta právě rozvinout jak výsledky analytického, tak syntetického pochodu; to značí, že musí mít výrazové prostředky věcné, substrátové a syntaktické. Jazyk musí vybudovat takové prostředky výrazové, aby na něm bylo pozorovat jednoznačně proces věcné syntézy. Jedině tím může se jazyk stát objektivací smyslu, vyplňovat funkci, kterou u něho zjistili tak mnozí filosofičtí pozorovatelé. Byl to W. Humboldt, který viděl podstatnou funkci jazyka v tom, že subjektivita v něm přechází do objektu, nepřestávajíc být sebou samou.162 A byl to Hegel, který ještě s větší energií vyjádřil totéž: „Einbildungskraft ist eine nur leere, Form gebende, bezeichnende, die Form als Innerliches setzende, aber die Sprache ist die das Innerliche als Seiendes setzende Kraft.“163 Podobně nedávno Julius Stenzel: v jazyku „steht der gemeinte Sinn, der innere Gedanke zugleich als eine Realität im Sein da; der Geist steht sich selbst gegenüber“.164 Abychom však objektivující ráz jazyka pochopili, musíme se zabývat prostředky této objektivace; jsou dvojího druhu, smyslové a myšlenkové, a budeme se jimi zabývat v tomto pořádku. 4 Jazyková smyslovost Musíme tedy ještě jednou zpět ke smyslovosti, které jsme ovšem již v minulé kapitole věnovali pozornost, ovšem nyní pod zorným úhlem smyslovosti jazykové jako vyjadřovacího prostředku. A přece musíme poznovu promluvit ještě o smyslovosti všeobecně. V minulé kapitole jsme seznali, že smyslovost není soubor mrtvých atomických dat, nýbrž nepřetržitá kvalitativní tvorba, z níž naše afektibilita a krycí tendence vytváří teprve něco jako pevné datum kvalitativní. Pevné kvality jsou vždy již určitou, třeba automaticky nastalou idealizací, unifikací impresionálna; záleží potom opět na našich zájmech a tendencích, tedy na afektibilitě, nastane-li diferenciace v odstíny jemnější a jemnější. Ve všech oborech smyslovosti setkáváme se tak se zjevem jakési protichůdnosti: na jedné straně máme povlovný přechod kvalitativních nuancí od jedné k druhé, který se dá zjemnit do neznatelnosti, na druhé straně základní kvality diskontinuální, jež toto kvalitativní kontinuum takřka dělí v pásma. Stejný zjev platí pro intenzitu kvalit: také zde máme kontinuální přechod a přitom určitě vyznačené etapy, jež se pro jemnější pozorování dají proložit novými (Helmholtz užíval pro akustickou intenzitu stupnice o deseti, Stumpf původně o pěti členech; také v nauce o barvách se užívá takové škály intenzit). Z toho všeho se nám zdá vyplývat, že systém kvalit je vždy výsledkem diferenciace původně komplexních, těžko zachytitelných dojmů, jichž analogon máme např. při poslouchání hudby, jíž nerozumíme, která není v mezích našich návyků akustických, pokud marně zkoušíme ji analyzovat. Klade se tedy otázka po podstatě smyslových jednotek: jsou čímsi jednou provždy daným, nebo jsou možné pouze jako respektivní články systému, který se vytváří ve vědomé, ač pasivní genezi? Pod vlivem senzualismu jsou smyslová data často pokládána, mluveno s Lockem, za „surovinu všeho našeho vědění“, jíž má duch určitou „zásobu“;165 naproti tomu třeba zdůraznit, že teprve tím, že se nám vytváří určitý systém základních, disponovatelných smyslových kvalit, stává se smyslovost onou důležitou životní funkcí, kterou pro všechny živé tvory je. Smyslové prožívání není pro nás bez určité škály (jakmile se dosáhlo dostatečné diferenciace); hodnoty škály jsou jaksi „normální“, ostatní pak situujeme jejich pomocí jako „přechody“, „nuance“, „nečisté tóny“ atd. Taková škála patří rovněž k prostředkům, jimiž se skutečnosti ideálně zmocňujeme. Škála sama může právě proto, že je čímsi ve vnitřním časovém vědomí a jeho unifikačních funkcích vytvořeným, podléhat určitým změnám; tak o barvách přijímají psychologové, že dětská škála je zpočátku velmi jednoduchá – rozeznává světlé a tmavé na jedné, pestré (jako jednotné kvalitativní určení) na druhé straně. Také o primitivních národech se tvrdívá, že mívají jinou barevnou škálu nežli my, neuznávají druhdy za dva různé stupně zeleň a modř, modř a fialovou, červenou a růžovou.166 Někteří chtějí všechny tyto zjevy vysvětlovat jako vývoj smyslovosti.167 Ale je patrné, že právě povstáním kvalitativní škály, která je takřka automatickým výsledkem krycích tendencí, se mění sám ráz smyslového prožitku, že má v jeho důsledku jiný kvalitativní charakter. Tak by byla i sama smyslovost do určité míry faktem historickým, faktem tvořivého života. Kvalitativní škály bylo by pak nutno vyšetřit též jako fakta mající význam životně stylový. Kde se např. nediferencují temné barvy, bylo by nutné ptát se po zájmu, který zde diferenciaci potlačuje. V této souvislosti je třeba též uvést, že smyslovost může podléhat hlubokým kvalitativním změnám na základě toho, co objektivně představuje. Nejnápadnější je to při zraku a vidění. Barva má zcela jiný kvalitativní charakter, je-li chápána jako „volná“ nežli jakožto barva „povrchová“ či „prostorová“; barvy povrchové jako by kladly pohledu odpor, o kterém při barvách volných (jako barva nebeské klenby či homogenní barvy, viděné stínítkem) není řeči a který při barvách prostorových ustupuje průhlednosti, pronikání pohledu do barevné masy.168 Spočívej si tento dojem jakkoli na asociativních svazcích, zůstává, že je živým a odstupnění schopným kvalitativním dojmem. Uvádíme to na doklad teze, že smyslovost nelze izolovat ze souvislosti objektivujících funkcí, že je živou, plastickou jejich součástí – poznatek, který uznávají i mnozí dnešní psychologové; vizme Jänsche: „Der Farbensinn zeigt jene Einrichtung auf die Erfassung von Gegenständen, die eine Grundeigentümlichkeit aller Erkenntnisvorgänge ist und hier im Gebiete der höheren seelischen Funktionen als ,intentionaler Charakter‘ bezeichnet zu werden pflegt“169 – s ním pak souhlasí v tomto bodě D. Katz. Bez tohoto intencionálního, tj. do celku objektivace, jenž spoluurčuje její kvalitativní ráz, zapjatého charakteru, nemohla by smyslovost obsahovat zjevy jako „zdánlivá“ a „skutečná“ barva předmětu, barevná stálost při změnách osvětlení, jakož i jiné fenomény konstanční. Zdá se nám, že v analytickém rázu, který tak má náš smyslový život, participující tím na utváření samostatné předmětnosti pro nás, spoluúčinkuje nějak již také to, co jsme nazvali svobodným osobním stanoviskem – na rozdíl od komplexního rázu vněmu zvířecího, jak jej zjistil Volkelt aj.170 – Myšlenka o tomto funkčním a odtud jaksi historickém podmínění naší smyslovosti dá se ilustrovat na akustické stránce jazyka. Jazyk jakožto akustický zjev má ovšem svůj obor smyslový, obsahující všechny možné zvuky, jichž možno užívat k tvorbě slov, tj. které mohou organickým zařízením být utvořeny a akusticky od sebe rozlišeny. Též jazykové zvuky mají tu vlastnost, že je nelze považovat za atoma, nýbrž že mezi nimi lze etablovat pozvolné přechody. Také jazykové zvuky lze srovnat podle příbuznosti do nepřetržitých řad (nikoli do jedné, ale do více; okolnost však v této souvislosti sekundárního významu). A právě tak jako v jiných smyslových oborech, nacházíme i zde fakt diskontinuity, proti suponovanému kontinuu primární. I zde tudíž krycí tendence působí kondenzaci kvalitativních nuancí kolem určitých hodnot, takže mezizvuky jsou charakterizovány jako nezdařilé, nepřesné modifikace normálních zvuků. Tato kondenzace se neděje ovšem pro každou „hodnotu“ zvláště, nýbrž tak, že je vedena určitými principy a postihuje celek kvalitativních diferencí; obor smyslovosti je týž u různých jazyků, ale různě rozčleněn. Obor možných vokálů např. je znázorněn známým Hellwagovým trojúhelníkem, který byl proto označen jako „přirozený systém samohlásek“.171 Tento „přirozený systém“ obsahuje pak v sobě všechny systémy historické, „deren jedes für die betreffende Nation und Zeit besondere Stellen des Vokaldreiecks auszeichnet, ähnlich wie bestimmte instrumentale Klangfarben und wie die besonderen Intervalle der verschiedenen gebräuchlichen Leitern, ja auch gewisse absolute Tonhöhen für das Gehör der bezüglichen Nation oder Zeit ausgezeichnet sind... Aber diese Auszeichnungen sind im allgemeinen akustisch zufällig und bedeutungslos...“172 Co při poslouchání mluvy slyšíme, jsou útvary komponované z hodnot stupnice určitého jazyka čili fonémata. Ve svých pracích, věnovaných teorii jazyka, hledí K. Bühler převést tento fakt na to, co nazývá „principem abstraktivní relevance“, a pochopit tudíž fonémata jako konvence.173 Tak jako lze konvencionálně stanovit vlajkové signály, u nichž záleží pouze na barvě, a nikoli tvaru signalizující plochy, je podle Bühlera i u fonématu z bohatství charakterů a nuancí jazykové smyslovosti jakousi mlčenlivou konvencí vybrán pouze určitý počet rysů, postačitelných k diakrizi značek různé hodnoty. Ostatní nemají pro jazykové značení žádný význam, je od nich abstrahováno, jsou vzhledem k funkci znakové irelevantní. Tu je snad potřebí určité interpretace. Jakou konvenci a jakou abstrakci tu Bühler myslí? Zajisté nikoli abstrakci ve smyslu aktivního zpozorování a izolování shod v rozlišené kvalitativní rozmanitosti, nýbrž spíše jako nezpozorování neshod, diferenciaci zastavenou na vhodném stupni, takže zde nepozorujeme žádný výběr ve vlastním smyslu slova. Krátce, určité zvuky nejsou fonématy proto, že mají důležitost významovou, nýbrž mají významovou důležitost, protože jsou fonématy. Pro naivní vědomí vyčerpává se jazyková smyslovost fonématy rodného jazyka, všecko ostatní jeví se jako nuance; při střetnutí se s druhým, odlišným jazykem má naivní posluchač zprvu zmatené smyslové dojmy, analogické „nepochopené hudbě“, o níž mluveno výše, pak se děje dále pokus o zachycení výrazů cizího jazyka vlastní fonologickou zásobou, pokus proniknout cizí jazyk známými principy.174 Teprve pozdější etapou je kontrastování fónických hodnot cizího jazyka proti vlastnímu, který nicméně tvoří východisko. – Bühler sám uvádí „stálost diakritického signalement“ v paralelu se stálostí velikosti vizuálních předmětů, stálostí barev ve změně osvětlení a intenzity zvukové při změně vzdálenosti, domnívá se však přesto, že stálost diakritického signalement je zjev jiného druhu, poněvadž fonémata při přesnější psychologické analýze jsou prý již ve vněmu, v kterém je zachycujeme, bližší pojmovým momentům než smyslovým kvalitám; leč to není rozdíl vskutku základní, nýbrž pouze stupňový. Míní-li Bühler, že fonéma je vždy doprovázeno momenty významově irelevantními, od nichž je třeba je abstraktivně izolovat (takové jsou např. barva a výška hlasu a výrazové momenty hlasové), je nutno odpovědět, že podobné zjevy máme ve všech oborech smyslovosti; např. u povrchových barev jsou kvality vždy vnímány na materiálu určité struktury, která se může lišit při identitě barevného tónu. Přitom nutno podotknout, že k vysvětlení jazykové smyslovosti zajisté nepostačí pojem tvaru, jak se domnívá J. Stenzel.175 Princip tvarový má v jazyce, jak správně ukázal Bühler, platnost vedle principu fonologického; Bühler rozeznává „Klanggesicht“ a „Signalement“.176 U fonémat pak se nejedná o útvary, nýbrž o analyticky vypracované jednotky; jde o jednotné propracování, proniknutí celého smyslového oboru principem jednotné škály, a proto je správné říci, že fonéma je možno pouze v systému, že existuje na základě svých vztahů k jiným členům systému;177 a přece jsou fonémata kvalitativní dojmy, i jejich relace jsou dány takřka jako „absolutní dojmy“, bez výslovného vyvolání korelativních členů, tak jako je dán např. u tónu dojem, že je vysoký nebo slabý, aniž uvědoměno zároveň, vůči čemu. Vžívání se dítěte do fonologické škály je adaptace vedená cílem dorozumění. Není nikterak snadné; zejména aktivní užití její začíná hrubými aproximacemi, které teprve pozvolna ustupují dokonalejším výkonům.178 Správná výslovnost je teprve efektem dlouhé práce; psychologové konstatovali, že přichází často až po zacvičení gramatického mechanismu a získání značnější zásoby slovní.179 Na druhé straně není fungování jazyka bez pomoci aspoň rudimentárně přizpůsobené smyslovosti vůbec možné. Proces akvizice jazyka tvoří celek, v němž smyslovost a smysl vzájemně se drží a pomáhají si. 5 Jazyk jakožto objektivní smysl: myšlenkové schéma a jeho obrážení jazykem Jednotná škála fonologická je předpokladem jazyka jako objektivního smyslu. Aby však nabyl schopnosti znázorňující, abychom v jazykovém projevu mohli vidět něco více než akustický zjev, jsou nutné další podmínky. Nepostačí asociativní teorie, podle které každé slovo jednotlivě by vyvolávalo určitou představu; rozumění jazyku by se pak musilo podobat „sérii jednotlivých aktů pochopení, následujících po sobě v kulometném tempu“, jak se vyjadřuje Bühler, což je faktickému zjevu chápání jazyka vzdáleno. Spíše je třeba vzít v úvahu duchaplnou teorii Wittgensteinovu, který vykládá, že možnost chápání i nového smyslu na základě známých značek je v tom, že věta je logickým obrazem faktu;180 jazyk je logickým obrazem světa. Na základě Wittgensteinova pojetí bylo by možno pochopit, že smysl vět je nám bezprostředně přítomen v jejich vněmu právě tak jako znázorňovaný předmět v malbě: interpretace nepřekonatelné vtíravosti na podkladě obdoby aspektu. Slovo jednotlivé mělo by pak význam od okamžiku, kdy je pochopeno, že může figurovat jako reprezentativní značka ve větách. Při analýze vztahu věty a faktu shledáváme však mezi oběma ještě třetí člen, který u Wittgensteina nepřichází plně k platnosti, totiž myšlenku na fakt či soud o něm. Wittgenstein předpokládá a priori, že myšlenka je svou podstatou totéž co věta, totiž logický obraz faktu.181 Předpokládá tudíž teorii o receptivní neproduktivní povaze myšlení, z níž pak vyplývají další důsledky jeho teorie, např. neexistence logických „předmětů“ atd. My však, věrni své metodě subjektivní, musíme jít po stopách aktivity souzení, abychom se v těchto otázkách dobrali jasnosti. Souzení jsme označili jakožto aktivní provádění syntézy při zachycování věcných vztahů. Původním tématem souzení je tedy fakt, něco reálního (či domněle reálního); fakt je v souzení (jakožto izolovaná jednotka) konstituován. Zároveň však je v souzení prekonstituován soud jakožto nereální, pouze myslitelný útvar, schopný zachycení jakožto předmět vyššího aktu souzení, ale původně v souzení samém netematický.182 Již tento fakt sám ukazuje myšlení jako tvořivé; nikoli jako tvorbu reality, ale ideálních útvarů. Tuto tvorbu ideálních útvarů, které jsou jednotkami pro myšlení a v tomto smyslu mají určitý druh „existence“, o němž ovšem víme, že závisí na naší aktivitě subjektivní, musíme nyní sledovat trochu podrobněji. Vezměme atributivní soud s je p. O tomto soudu lze říci, že reprezentuje věcný vztah atribuce, protože věc je tu reprezentována jako nezávislý, vlastnost jako závislý moment. Kdyby myšlení bylo vskutku pouhým zobrazováním, nemohlo by momenty tohoto vztahu nikdy myslit jinak, v jiných formách. Ve skutečnosti je však schopné závislý moment ideálně osamostatnit, učinit jaksi sekundárním substrátem, aniž přitom ztrácelo ze zřetele, že jím myslí věcně totéž, co předtím ve formě atributu; a je právě tak schopné učinit sekundárním substrátem celý fakt s je p, jsouc si přitom vědomo, že v nové formě fakt sám o sobě zůstal týž.183 Tento proces má dokonce velikou praktickou hodnotu, poněvadž bez něho by nebylo možné žádné soustavnější uvažování, které předpokládá řadu soudů, Descartovo známé „probíhání řetězce úsudků, až je objímáme takřka jediným pohledem“.184 Když jsme tak zjistili možnou formální diskrepanci mezi myšlenkou a faktem, když jsme zjistili, že totéž může být nejen myšleno v subjektivně různých modalitách jasnosti a víry, nýbrž i v různých objektivních myšlenkových formách, musíme si klást otázku, nač se vlastně vztahuje charakter obrážení, který jsme zjistili u jazykového výrazu: je to primo loco obrážení myšlenkových útvarů, nebo věcných fakt? Otázka, která je obdobou starší otázky, zejména v anglické filosofii často přetřásané, jsou-li jména názvy představ či věcí.185 I v této otázce jde posléze o to, zdali je jazyk původně a důsledně obrážením věcí nebo myšlenek a je-li třeba jej orientovat (v důsledku toho) podle myšlenek nebo podle věcí. Má pravdu Leibniz, jemuž je jazyk „Spiegel des Verstandes“, nebo Wittgenstein, jemuž je „speculum universi“? Máme v důsledku uznání Wittgensteinovy teze hledět z jazyka vymýtit vše, co v něm neodpovídá jeho objektivistickému ideálu, vše, co je produktem myšlení sama, jeho syntetických a formujících aktivit, obrácených reflexivně k produkující myšlence samé? Zdá se mi, že požadavku kritiky jazyka je učiněno zadost tím, že obojí „jsoucno“, realita a ideální útvary, jsou přesně rozlišovány, že mezi obojím se uznává nepřeklenutelná distance a že formace tohoto ideálního, kategoriálního jsoucna se stává předmětem podrobného zkoumání. Znamenalo by však zneuznání faktu, že jazyk má jako základní funkci intersubjektivní styk, komunikaci vnitřní, kdyby se vlastní funkce významová měla u něho vztahovat pouze na fakta, a nikoli na myšlenkové formace. Problém objektivní prezentace jazykového smyslu nutno tedy rozvinout, vycházeje od základních schémat syntetické funkce myšlenkové. Rozumění jazyku, jak správně zdůraznil K. Bühler, se neděje postupným přiřazováním významů k sobě, ani, jak jsme viděli, tím, že by větný výraz představoval jednoznačně strukturu fakta. Spočívá na tom, že věcné značky jsou dosazovány do určitých forem, určitých celkových schémat myšlenkových, jichž máme určitou řadu k dispozici, která můžeme opět jistým zákonitým způsobem spojovat. Východisko tvoří dvojí základní schéma: soud vyjadřující atribuci, přičítající substrátu, uvažovanému bez ohledu na možné změny, jistá určení, a soud vyjadřující dění. Rozborem tohoto dvojího schématu dojdeme ke třem podstatným momentům: substrátovému pojmu, pojmu pro určení a pojmu syntetického vztahu mezi obojím. V důsledku toho není možné, aby jazyk se skládal ze samých věcných výrazů; jinými slovy, v jazyce musí být názvy pro substráty, názvy pro děje, názvy pro určení (věcná či dějová) a prostředky k naznačení jednoty syntetického smyslu, znaménka syntaktická. Předpokládáme tu ovšem, že děj se nedá pojmout jako vlastnost substrátu; říci o něčem, že se pohybuje nebo mění, neznamená vybírat takřka z celku věcných určení to, které věci přiřkneme, nýbrž uvažovat ji (nebo aspoň to určení, které se mění a které pak musí být učiněno sekundárním substrátem) jako celek, pozorovat dění jakožto proces, v němž celek tematické věci či věcného momentu je angažován. Slovesné, dějové určení se nedá jednoduše převést na atribuci; to dosvědčuje mimo jiné fakt, že rozdíl mezi slovesem a jménem je znám všem jazykům.186 Stojíme zde u jednoho z fakt, společných čisté logické gramatice a gramatice obecné, rozumíme-li čistou logickou gramatikou (ve smyslu Husserlově) nauku o možných formách myšlení, a gramatikou obecnou (ve smyslu Meilletově) komparativně empiricky získanou nauku o gramatických faktech, společných všem světovým jazykům. Jazyk tedy musí mít určité prostředky, jimiž se tyto základní kategorie odlišují; vedle toho musí mít prostředky, jež vyjadřují jejich významovou sounáležitost, a je rovněž historické faktum, že neexistují jazyky bez gramatických pomůcek; fakt a zákon zároveň, který byl označen K. Bühlerem jako „dogma o lexiku a syntaxi“.187 Tkví to v tom, že v základě věty je soud a soud že je chápán jako syntetický celek, v němž jednotlivé části se vzájemně vyžadují; mluvení a poslouchání žije v ustavičném procesu očekávání a splnění intence na celky, jichž schéma se nám vždy od počátku věty již nějak rýsuje; tato intence musí být určitým způsobem vedena a v tom je smysl gramatických pomůcek syntaktických. Myšlení je vůbec něco jako pohyb intencionality, který se děje v určitých formách a dimenzích (nepřihlížejíc k universálnímu i partikulárnějším horizontům, v nichž se vždy pohybuje); předchozí bude objasněno, uvedeme-li několik základních poznatků z teorie intencionality. Soud je výsledkem řady intencionálních aktivit (souzení), které mohou svůj předmět (věc a věcný vztah) mít buď plně, v originálu (konstatace, např. vněmový soud nebo kterýkoli soud s evidencí provedený), nebo být pouze prázdnými, nevyplněnými intencemi, u nichž víme pouze, jaký význam mají, co intendují, aniž známe jejich skutečný dosah. Soud bez evidence originární danosti svého předmětu je určitý celek smyslu, kterému může i bez této verifikace být porozuměno; verifikace a smysl soudu se nekryjí, jak tvrdí někteří moderní filosofové, to je prostě reflektivním pohledem dementováno. Přesto pouhé vědomí smyslu soudu spontánně tenduje k verifikaci, vyžaduje, abychom tak řekli, veritativní syntézy. Řekli bychom, že takový soud je intencí nasycenou, ale nevyplněnou. Naproti tomu jednotlivý terminus, pokud není zachycena celá věta, vzbuzuje intenci nenasycenou, která je vědomím potřeby doplnění v určitý celek, představovaný podle některého z možných myšlenkových schémat. Intenci predikativní syntézy je tedy nutné odlišit od intence veritativní syntézy, na níž byl Husserlem prvně demonstrován dynamický charakter intencionality, který však dimenzi predikativní není o nic méně vlastní. Rozdílem nasycených a nenasycených intencí, vzbuzovaných určitými výrazy jazykovými, je nutné nahradit tradicionální kus obecné gramatiky, nauku o výrazech kategorematických a synkategorematických. A. Marty, který ji zvláště důkladně propracovával na základě psychologie Brentanovy, nahradil tyto názvy tituly autosémantika a synsémantika a definoval autosémantika jako výrazové prostředky, schopné samy o sobě vyvolávat nějaký samostatně sdělitelný psychický fenomén, zatímco o synsémantikách to neplatí.188 Dělení výrazů podle tohoto principu je prastaré; pochází od stoiků, středověk, který o něm mnoho teoretizoval, zná jej z Prisciana, Leibniz se později touto distinkcí znovu zabývá; je podivuhodné, že jí nebylo nikdy vědou o jazyce užito, že tuto doktrínu nikdy zjevně nepotřebovala. Je dále těžko podle Martyho pochopit, čím se synsémantika liší od pouhých nesmyslných slabik; jeho nedávný interpret připouští u nich vědomí jisté syntaktické funkce i mimo souvislost řeči.189 Neznamená to však, že i synsémantika mají určitý význam? Předložka např. vyvolává představu vztahu o dvou argumentech; jenže intence izolovaných synsémantik je nutně nenasycená, intence syntaktického celku s prázdnými místy. K možné námitce, že také slabika je spojena s jakýmsi nenasyceným vědomím, lze odpovědět, že mezi pouhou protencí na celé slovo a mezi nenasyceným vědomím je základní rozdíl. Protencionální vědomí intenduje při hovoru určité slovo, anticipuje určitou jazykovou realitu, a tato intence je schopna vyplnění nebo zklamání; pokud vskutku anticipace nastává, je zde vlastně již slovo celé, které ovšem význam má. Nenasycené vědomí je však již významové i bez vyplnění argumentů. – Autosémantika jsou naproti tomu reprezentanty intencí nasycených. Oč nám při celé této diskusi jde, je poukaz k celkovému charakteru procesu chápání řeči; není možný bez dynamické jednoty, jejímiž momenty jsou jednotlivé výrazy a která je v anticipovaných myšlenkových schématech před částmi, v něž ji jazykový výraz rozkládá. Pojmy substrátu, určení substrátového a dějového termínu pokládáme za kategorie logicko-gramatické; naproti tomu konkrétní gramatické kategorie, jimiž je třeba rozumět „tout procédé morphologique isolable et qui correspond à une notion“, podle výroku H. Delacroixe,190 jsou vázány na zvláštní podmínky konkrétních jazyků. Gramatické kategorie nejsou kategoriemi logickými. Ale ani logických kategorií není v jazycích užíváno vždy věcně správně; slovesem nevyjadřujeme vždy děj (či jeho modalitu, stav), ani podstatným jménem substrát, a přece rozumíme z věcné souvislosti, čeho se intence týká. Proto též lze převést soudy, vyjadřující dění, na atribuce, jak to činí celá tradiční logika, ač v tom cítíme jakési násilí; použili jsme pak atributivní formy jednoduše za průchodní stadium intence, vypomohli jsme si jaksi nevlastním způsobem syntézy. Ovšem in concreto může být takový jazykový výraz též projevem zvláštního nazírání na objektivní vztahy; tak v základě indoevropské slovesné věty je zvláštní, aktivní a až personální pojetí věcných vztahů, které se přenáší i na vztahy ryze atributivní (der Himmel blaut191). Je zde tedy druhdy těžko rozhodnout, kde je hranice mezi pouhou vnitřní formou jazyka, jež netanguje myšlenku samu, a mezi skutečnou formou intence významové. Z takovýchto úvah však nelze vyvozovat nemožnost logické gramatiky, jak se někdy děje,192 poněvadž i pouhá vnitřní forma, z níž všechen význam vlastní již vyprchal, poukazuje k vyjadřování proprio modo, jehož struktura má věcný podklad. Vylíčit plně fungování jazyka při myšlení a dorozumívání předpokládalo by nyní další popis rozvoje syntaktických forem, jichž pomocí se subjekt zmocňuje skutečnosti. Neboť vskutku dispozice anticipovanými myšlenkovými schématy tvoří základ myšlenkového zmocňování se světa; teprve jím a myšlením v jazyce se může rozsáhleji rozvinout myšlení v prázdných intencích, pro lidskou životní praxi tak důležité a charakteristické, teprve jím získáváme vlastní moc analýzy skutečnosti v nejširším rozsahu. Mluvení – jak subjektivní, tj. myšlení jazykové, tak objektivní, tj. intersubjektivní styk v jazyce – předpokládá ovšem ono nesmírné, ustavičně tvůrčí a nekonečně bohaté dění, kterým je svět, a jednotně kvalitativní ráz tohoto posledního dění, v němž je jednotným způsobem všecko podrženo a nové přičleněno a anticipováno, tvoří vlastní ineffabile života, jenž se nedá spoutat žádným analytickým zákonem; život nelze v poslední podstatě zachytit, nýbrž leda vyjádřit výrazově. Myšlení v syntaktických formách zachází do tohoto universálního horizontu a hledí se zmocnit všech jsoucen, která se v něm objevují; smysl všech aktivních intencionálních syntéz myšlenkových je posléze v tomto přisvojení si světa. Poměr skutečnosti a souzení, obrážející se pak v poměru skutečnosti a jazyka, je nekonečná úloha; můžeme rozlišovat a vyjadřovat stále jemnější distinkce, můžeme komplikací syntaktických schémat vyjadřovat vždy složitější poměry, obor významů a schémat, jež jsou myšlenkově a jazykově k naší dispozici, může neustále růst: adekvace mezi obojím však nenastane nikdy. Proces disponování jazykem, tento bezprostřední důsledek tendence k ideální dispozici věcmi, k jasnosti o nich, k pravdě, počíná tak zmocněním se nejnápadnějších a nejhrubších artikulací zkušenosti a jich zasazováním do elementárních syntaktických schémat; rozvíjí se pod vlivem pojmového a myšlenkového bohatství obsaženého v objektivně dosaženém niveau jazykového rozvoje a vrcholí v samostatné tvorbě jazykové na tomto podkladě: každá tvůrčí činnost má svůj speciální jazyk, který ovšem roste ze společného, všeobecného fondu. Že celý tento proces zmocňování se světa, celá tato specificky lidská tendence k životu v pravdě se musí obrážet v prostředcích, jichž člověk užívá k rozšiřování, zjemňování a prohlubování vyjadřovacích schopností, budiž jen naznačeno; s ní souvisí, že k jazyku nutně patří zjev vnitřní formy, který ukazuje tak markantně, že jazyk je cosi v živém procesu neustále vytvářeného a přetvářeného, forma vždy znovu hnětená. Umělý „jazyk“ matematiky nepotřebuje ovšem vnitřní formy, poněvadž skutečnost se musí podrobovat jemu, zatímco reální jazyk hledí sledovat artikulaci skutečnosti. Jak je z předchozího vidět, nepoložili jsme si úlohu sledovat všecky funkce jazyka a mluvy (tak pominuli jsme téměř naprosto stránku výrazovou) a drželi jsme se pouze jednoho úkolu: ukázat, jak jazyk spočívá na lidské svobodě (jakožto určující lidskou životní formu) a jak jej z tohoto principu svobodné aktivity třeba vykládat. Vskutku lidsky žít znamená pro nás vždy žít v jazyku a jeho pomocí se vyrovnávat se světem a bližními. V Závěr Vlastní teorie možna teprve na podkladě jazyka. Výhled na genezi teorie a in specie moderní vědy Je-li, jak jsme výše viděli, lidský svět historicky variabilní, nemění se historicky něco jiného, co právě pro náš problém má základní důležitost: poměr receptivity a spontaneity při konstituci předmětnosti. Svobodné, aktivní myšlení, konstituce kategoriálních entit jako pojmy, soudy, množiny, čísla, matematické poučky, je možné teprve na základě konstituce pasivní, konstituce smyslovosti ve vnitřním časovém vědomí, pak konstituce smyslově daného předmětu v rozmanitosti prezentovaných dat. Důležitou etapou, předpokladem vyšších stupňů této kategoriální konstituce je, jak jsme viděli, jazyk. Teprve na základě faktu jazyka jakožto objektivního smyslu může vzniknout ryze teoretická tendence, která hledí o každé věci poznat, čím je, abstrahujíc pokud možno od bezprostřední životní utility a vůbec od začlenění do souvislostí lidského života. Vždyť jazyk je prostředkem, jehož každá poněkud rozlehlá analýza skutečnosti musí používat k uspořádané fixaci svých výsledků. Každé @(((((((((# musí být údivem nad světem již učlánkovaným, každý problém předpokládá již vytvořené pojmy, kterých užívá za své termíny; zároveň jediný jazyk je s to objektivovat subjektivní procesy myšlenkové, a tak vést procesy kategoriální konstituce k vyšší jasnosti a k nadindividuálnímu uplatnění. Jazyk je živým, disponovatelným skladištěm kategoriálních konstitutů, kterých se teoretická tendence zmocní, jakmile se vynoří, aniž by ovšem dovedla ihned jasně odlišit to, co je v nich objektivní platnost a co pouhá instrumentální hodnota. Dá-li se říci, že věda vznikla toho dne, kdy byl podán první evidentní důkaz, vyplývá z toho pro naši tezi důležitý důsledek. Důkazy jsou operace se soudy, soudy jsou kategoriální konstituty, které, třeba poukazují k mimosoudové předmětnosti, jsou „entity“ sui generis, jednotky všečasové; věda tedy vzniká a pohybuje se v rovině kategoriální konstituce, o které bylo shora ukázáno, že předpokládá před sebou konstituci naivního, smyslového světa. Výsledky věd nelze tudíž učinit východiskem analýzy světa již z toho důvodu, že jsou konstituty vysokého stupně. Tím nemá naprosto být řečeno, že vědě nepřináleží žádná noetická hodnota, že věda nezachycuje žádnou objektivní zákonitost; zajisté že tak činí, ale essentiale jejího procesu je v tom, že tvoří pojmy a soudy, jež slouží k tomu, aby daný svět naivní byl novým způsobem artikulován, pochopen a ovládán. Tak vzniká např. zavedením vhodných pojmů (jako je pojem matematického zákona) do fyziky naše moderní koncepce přírody jako předmětu matematické přírodovědy; toto pronikání matematiky do oboru, kdysi ovládaného docela jiným pojetím, vede k stále úplnějšímu vylučování určitých kategorií (jako substance, kauzality) a k jich nahrazení matematickými analogy (funkcí, funkcionálními vztahy). A přece tato re-formace principů pochopení věcí, reformace našeho světa, konstitutivně předpokládá svět naivní, jinými konstitutivními prostředky zbudovaný, který je od přírody první, základnější a důležitější – svět naší každodenní praxe, vnucující se nám ve vnímání a imponující jako rozhodčí soudce v otázkách skutečnosti a neskutečnosti. Ještě více lze však říci, než že jej konstitutivně předpokládá; ve svém boji proti antropomorfismu nejde a nemůže jít do radikálních důsledků, nemůže provést naprostou abstrakci od všeho lidsky relativního, a to z důvodu naprosto podstatného, že totiž tato tendence k odlidštění světa, jak byla nazvána v první kapitole, je sama indikována eminentně praktickou lidskou tendencí, totiž tendencí k pokud možno dokonalému ovládnutí skutečnosti. Tuto tendenci uspokojuje pojetí jsoucna matematického (matematických zákonů poslouchajícího) nepoměrně více nežli pojetí naivně biomorfické, antropomorfní nebo theologické. Idea technického zvládnutí je v samém základu moderního pojetí přírody a moderní filosofové i vědci jsou pod jejím vlivem i tenkrát, když se domnívají být oddáni nejryzejší teorii. Bylo by potřebí teprve napsat z tohoto hlediska dějiny vývoje moderní přírodovědy a zjistit, jak se tato tendence projevila u nejvýznačnějších zakladatelů moderního mechanismu; bylo by třeba ukázat, co tu znamená inženýr Leonardo, nenasytný politický praktik i snílek Bacon, mechanistický lékař Descartes aj.; a dalo by se ukázat i u samého Galileiho, jak jeho odpor k „nepřesnému“ světu aristotelskému souvisí se snahou ovládnout (myšlenkově i prakticky) dokonale skutečnost, snahou, kterou matematizace universa v nejvyšší míře ukájí.193 – Ježto celé toto pojetí racionální zvládnutelnosti světa je relativní k určité tendenci lidské, tendenci, jež vystupuje v dějinách tu s větší, tu s menší energií, lze říci, že touto cestou se sice může dojít k vymýcení antropomorfismu v jednotlivostech, nikoli však v celkovém pochopení jsoucna, jež zůstává relativní k našim životním potřebám a snahám. A tak se projevuje poznovu, že hypostazování přírodovědy je falešná metafyzika, která se domnívá, že vychází od objektivních zákonitostí a na jich základě vykládá veškerenstvo objektivní i subjektivní, ale neuvědomuje si, že smysl objektů, od nichž vychází, předpokládá subjektivní tendence, jež indikují směr a kritéria její práce. Metafyzika ve vlastním smyslu, genuinní filosofie, je naproti tomu nauka o konstituci. Zde se otvírá filosofii pole přísného vědeckého zkoumání; směr tohoto zkoumání je však jiný, nežli se domnívá objektivistická ontologie. Její úlohou není překonat subjekt, pojatý jako překážka dokonalého poznání světa, nýbrž hledat v něm samém zákon zkušenosti, který dává vznik skutečnosti ve všech jejích tvarech, ve vší rozmanitosti jejích fenoménů. Toť jedna (ideální) úloha filosofie: provést dopodrobna především analýzu vší lidské zkušenosti, hledět vyjasnit její imanentní zákony a provést všechny možné variativní operace, které tyto zákony či struktury dovolují. Druhá úloha, která již spíše leží ve stylu přijaté „metafyziky“, je úloha universálních dějin. Do celku universálních dějin nepatří nám pouze dějiny člověka, nýbrž všeho tvorstva; byla by to interpretace veškerého světového dění na podkladě základních struktur možné subjektivity, jak je odhalila konstitutivní analýza. Úloha takovéto historizace universa dala by se označit slovem tvořivý vývoj. Tvořivý vývoj, kterým celé universum prochází v konstituující činnosti až do nejvyšších výkonů uvědomělé tvorby v lidských dějinách, je ovšem nadlidská úloha, která předpokládá především daleko intenzivnější ještě pokrok ve vědách a daleko intenzivnější analytickou práci filosofickou, jež jedině spojeny by mohly zmoci úkol interpretace vší existence z vnitřních zdrojů života sama; a tak je především nutno chopit se práce daleko méně náročné, práce podrobně analytické, propracovat struktury, jež v dosavadním filosofickém impetu mohly sotva být naznačeny, a tak připravovat bez pretenzí, ale tvořivě, příští jednotu vědy a filosofie. Je možné věnovat se této práci tím ochotněji, že sama idea konstituce, tato hluboká, klíčová idea metafyzická, nám zaručuje jednotu životního procesu v jeho nejrozmanitějších projevech a výtvorech a učí obracet se k silám nitra, mají-li být řešeny problémy nebo vykonány činy. 1 „divení“ (Pozn. vyd.) 2 „Zachránit fenomény“ (@(((((( (( (((((((((#) znamená v antické tradici vypracovat teorii, která nemusí postihovat samu přirozenost věcí, ale je použitelná k deskripci a preskripci. Srv. J. Mittelstraß, Die Rettung der Phänomene. Ursprung und Geschichte eines antiken Forschungsprinzips, Berlin 1962. (Pozn. vyd.) 3 „dílo, které činí Bůh od počátku do konce, tedy všeobecný zákon přírody“ – F. Bacon, De dignitate et augmentis scientiarum libri IX, Paris 1624, III,4, str. 185. Srv. též Kazatel 3,11. (Pozn. vyd.) 4 „poslední účinek v kauzální řadě, který už dalších účinků nemá“ (Pozn. vyd.) 5 Srv. k tomu např. Fr. Krejčí, Svoboda vůle a mravnost, Praha 1907; Pozitivní etika jakožto mravouka na základě přirozeném, Praha 1922; Psychologie VI (Psychologie vůle), Praha 1926. 6 „síla působící ze zadu, hnací síla“ (Pozn. vyd.) 7 Bylo by pleonasmem zdůrazňovat, že sobě odcizený člověk je podstatně skeptický. 8 Srv. předmluvu k Dialogům Hylase a Philonoa, § 2 [G. Berkeley, Three Dialogues between Hylas and Philonous, London 1713; česky: Tři dialogy mezi Hyladem a Filonoem, přel. M. Tomeček, in: G. Berkeley, Tři dialogy. O pohybu, Praha 2007, str. 7–9]. 9 Srv. interpretaci, kterou o Berkeleyovi podává Bergson v stati L’intuition philosophique; zde je velmi jasně rozpoznáno, že Berkeleyova teorie „idejí je v podstatě teorie hmoty, objektu, spíše než duševna“. [Původně předneseno na filosofickém kongresu v Bologni 10. 4. 1911, publikováno in: Revue de métaphysique et de morale XIX (1911), č. 6, str. 809–827; česky: Filosofická intuice, přel. T. Chudý, in: H. Bergson, Myšlení a pohyb, vyd. J. Čapek, Praha 2003, str. 116–139.] 10 Srv. k tomu patřičné analýzy naší kap. III. 11„potopa světa“ (Pozn. vyd.) 12 Cl. Buffier, Traité des premières vérités, Paris 1724. (Pozn. vyd.) 13 Viz např. jeho distinkci mezi myslí, aktem a předmětem aktu při percepci, paměti i pojmovém myšlení, The Works of Thomas Reid, vyd. W. Hamilton, Edinburgh 18544, str. 292. 14 W. Hamilton, Of Presentative and Representative Knowledge, in: The Works of Thomas Reid, Edimburgh 1854, str. 804 nn. 15 [„Domníváme se, že od filosofa si zasloužíme dík za to, že jsme se pokusili sledovat fenomény až k jejich prapůvodním zdrojům, až tam, kde se pouze zjevují a jsou, a kde se na nich už nic dalšího nedá vysvětlit.“] – J. W. Goethe, Zur Farbenlehre, Einleitung, [Tübingen 1810, str. XLIV]. Viz k tomu Jacobiho dopis Hamannovi z 16. června 1783, in: F. H. Jacobi, Werke, sv. I, Leipzig 1812, str. 363–367. 16 G. W. F. Hegel, Phänomenologie des Geistes, předmluva; česky: Fenomenologie ducha, přel. J. Patočka, Praha 1960, str. 60. (Pozn. vyd.) 17 Srv. J. Hoffmeister, Goethe und der deutsche Idealismus, Leipzig 1932. 18 R. Avenarius, Kritik der reinen Erfahrung, sv. I–II, Leipzig 1888–1890. (Pozn. vyd.) 19 Srv. výše, kap. I, § 1, str. ## tohoto svazku. 20 Podotýkám jen, že Avenariův pojem „introjekce“, kterým chce vyložit faktum reduplikace světa, na daný úkol nepostačí, protože kdyby introjekce, tj. projekce života „do nitra“ zkušenostních předmětů, byla za ni odpovědna, očekávali bychom oslabení této reduplikace průběhem historického vývoje, zatímco konstatujeme pravý opak. 21 E. Mach, Analyse der Empfindungen und das Verhältnis des Physischen zum Psychischen, Jena 1886. (Pozn. vyd.) 22 W. Schuppe, Die Bestätigung des naive Realismus. Offener Brief an Herrn Prof. Richard Avenarius, in: Vierteljahrschrift für wissenschaftliche Philosophie XVII, Lepzig 1893, str. 364–388. 23 B. Russell, Our Knowledge of the External World as a Field of the Scientific Method in Philosophy, London 19262. 24 R. Carnap, Der logische Aufbau der Welt, Berlin 1928. 25 Srv. L. Wittgenstein, Tractatus logico philosophicus, 1921.[První vydání vyšlo pod názvem Logisch philosophische Abhandlung, in: Annalen der Naturphilosophie 14 (1921), č. 3/4, str. 185–262; česky: Tractatus logico philosophicus (souběžný německý a český text), přel. J. Fiala, Praha 1993.] 26 O pojmu struktury u nás jedná V. Tardy, Noetika XX. století [in: Encyklopedie XX. století, sv. VII, Praha], 1934. 27 Srv. R. Carnap, Überwindung der Metaphysik durch logische Analyse der Sprache, in: Erkenntnis II, 1931/32, str. 219–241. 28 Srv. k tomu E. Husserl, Méditations cartésiennes [do franc. přel. G. Peiffer a E. Lévinas, Paris 1931, str. 5 [německy: Cartesianische Meditationen, in: Husserliana, sv. I, Den Haag 19632, str. 47 n.; česky: Karteziánské meditace, přel. M. Bayerová, Praha 1968, 19932, str. 11]; Ideen, str. 53 [Ideen zu einer reinen Phänomenologie und phänomenologischen Philosophie. Erstes Buch, in: Jahrbuch für philosophie und phänomenologische Forschung, sv. I, Halle 1913; viz též Husserliana, sv. III, Den Haag 1950; česky: Ideje k čisté fenomenologii a fenomenologické filosofii, sv. I, přel. A. Rettová a P. Urban, Praha 2004, str. 65 n.]. – Srv. též G. Krüger, Die Herkunft des philosophischen Selbstbewusstseins, in: Logos XXII (1933), str. 225 n. 29 Srv. F. M. Dostojevskij, Zápisky z podpodlaží. [Srv. nové české vydání: Zápisky z podzemí, přel. R. Havránková, Praha 19985.] 30 Srv. R. Descartes, Regulae ad directionem ingenii [Amsterdam 1701], VI. [Česky: Pravidla pro vedení rozumu, přel. V. Balík, Praha 2000, str. 29 nn.] 31 [„nepochybné chápání čisté a pozorné mysli“] – Tamt., III, [368,18; cit. čes. překlad, str. 23]. 32 R. Descartes, Principia philosophiae [Les principes de la philosophie, Paris 1647], 10: „... et lorsque j’ai dit que cette proposition: Je pense, donc je suis, est la première et la plus certaine qui se présente à celui qui conduit ses pensées par ordre, je n’ai pas pour cela nié qu’il ne fallût savoir auparavant ce que c’est que pensée, certitude, existence, et que pour penser il faut être...“ [... jestliže jsem řekl, že tvrzení: myslím, tedy jsem, je první a nejjistější, k němuž dospěje každý, kdo myslí podle určitého pořádku, nechtěl jsem tím popřít, že by předtím nebylo třeba vědět, co je myšlení, jistota, existence, a že musí být ten, kdo myslí... – přel. vyd.; česky: Principy filosofie, přel. P. Glombíček a T. Marvan, Praha 1998, str. 19]. 33 Immanuel Kants Werke, vyd. E. Cassirer, Berlin 1912–1922, sv. VIII, Anthropologie, str. 350. 34 Tamt.; srv. též Kritik der reinen Vernunft, [dále jen K. d. r. V., in: Immanuel Kants Werke, sv. III, cit. vyd.], str. 371 (A): Bewusstsein = unmittelbare Wahrnehmung der Vorstellungen. [Srv. český překlad: Kritika čistého rozumu, přel. J. Loužil , J. Chotaš a I. Chvatík, Praha 2001, str. 549.] 35 I. Kants Werke, sv. VIII, cit. vyd., str. 351. 36 I. Kants Werke, sv. VIII, cit. vyd., str. 353. 37 Prolegomena zu einer jeden künftigen Metaphysik, die als Wissenschaft wird auftreten können (I. Kants Werke, sv. IV [Berlin 1913]), str. 38: „es sind uns Dinge als außer uns befindliche Gegenstände unserer Sinne gegeben, allein von dem, was sie an sich selbst sein mögen, wissen wir nichts...“ – Text zvýraznil J. P. – [„věci jsou nám dány jako předměty našich smyslů ležící mimo nás, avšak o tom, čím asi jsou samy o sobě, nevíme nic“ – viz český překlad: Prolegomena ke každé příští metafyzice, jež se bude moci stát vědou, přel. J. Kohout a J. Navrátil, Praha 19922, str. 56.] 38 I. Kant, K. d. r. V., cit. vyd., str. A 44, A 19. [Cit. český překlad, str. 70 a 53.] 39 I. Kants Werke, sv. VIII, cit. vyd., str. 519. 40 I. Kant, K. d. r. V., cit. vyd., str. A 20. [Cit. český překlad, str. 54.] 41 I. Kants Werke, sv. VIII: Anthropologie, cit. vyd., str. 47. 42 I. Kant, K. d. r. V., cit. vyd., str. A 77. [Cit. český překlad, str. 92.] 43 Tamt. 44 Tamt., str. A 124. [Cit. český překlad, str. 533.] 45 M. Heidegger, Kant und das Problem der Metaphysik, Bonn 1929 [Frankfurt am Main 19915], str. 159–160 [česky: Kant a problém metafyziky, přel. kol. pod vedením J. Pechara, Praha 2004, str. 146]. 46 K. d. r. V., cit. vyd., str. A 79. [Cit. český překlad, str. 93.] 47 Tamt., str. A 126. [Cit. český překlad, str. 534.] 48 Tamt., str. B 131. [Cit. český překlad, str. 108.] 49 Tamt., str. B 132. [Cit. český překlad, str. 108.] 50 Tamt. 51 Tamt., str. B 137. [Cit. český překlad, str. 111.] 52 I. Kants Werke, sv. VIII, cit. vyd., str. 520: Ist es eine Erfahrung, dass wir denken? [„Je to, že myslíme, nějaká zkušenost?“] 53 K. d. r. V., cit. vyd., str. B 133 pozn., str. A 551 (str. B 579). [Cit. český překlad, str. 109 a 346 n.] 54 I. Kant, Prolegomena, cit. vyd., § 46. [Cit. český překlad, str. 156n.] 55 K. d. r. V., cit. vyd., str. B 158. [Cit. český překlad, str. 121.] 56 K. d. r. V., cit. vyd., str. B 158–159. [Cit. český překlad, str. 121 n.] 57 I. Kant, Fortschritte der Metaphysik, in: Werke, sv. VIII, cit. vyd., str. 249. 58 Tamt. 59 I. Kant, K. d. r. V., cit. vyd., str. B 422 pozn.. [Cit. český překlad, str. 265] 60 Teorie osoby u moderních myslitelů (E. Husserla, M. Schelera, N. Hartmanna) jsou tedy obnovou těchto kantovských motivů. 61 J. G. Fichte [Rezension des Aenesidemus, 1794], in: Werke in Auswahl, sv. I, (Medicus), Leipzig 1908–1912, str. 131 n. [Recenze anonymně vydané knihy G. E. Schulzeho: Aenesidemus, oder über die Fundamente der von dem Herrn Prof. Reinhold in Jena gelieferten Elementar-Philosophie, Helmstädt 1782.] 62 Tamt., str. 133–138. 63 Např. K. d. r. V., str. B 138–139. [Cit. český překlad, str. 111 n.] 64 K. d. r. V., str. B 146–147. [Cit. český překlad, str. 115 n.] 65 J. G. Fichte [Rezension des Aenesidemus], in: Werke in Auswahl, sv. I, (Medicus), cit. vyd., str. 136. 66 Tamt., str. 285. 67 E. Fink, [Die phänomenologische Philosophie Husserls in der gegenwartigen Kritik], in: Kantstudien XXXVIII (1933), str. 338. 68 J. G. Fichte, Über den Begriff der Wissenschaftslehre, in: Werke in Auswahl I, cit. vyd., str. 203. 69 Tamt., str. 288–293. 70 Tamt., str. 201. 71 J. G. Fichte, Grundlage der gesamten Wissenschaftslehre, in: Werke in Auswahl I., cit. vyd., str. 317–319. 72 Tamt., str. 319. 73 Tamt. 74 J. G. Fichte, Über den Begriff der Wissenschaftslehre, in: Werke in Auswahl I, str. 166–174, zvl. str. 172. 75 Tamt., str. 191. 76 Tamt., str. 191 dole. 77 Srv. k tomuto bodu N. Hartmann, Hegel et le problème de la dialectique du réel, in: Revue de métaphysique et de morale, XXXVIII (1931), str. 284–316. 78 G. W. F. Hegel, Enzyclopädie der philosophischen Wissenschaften im Grundrisse, Heidelberg 1817, § 39. 79 J. G. Fichte, Über den Begriff der Wissenschaftslehre, in: Werke in Auswahl I, cit. vyd., str. 170–171. 80 F. W. J. Schelling, System des transzendentalen Idealismus, in: Werke, sv. II, [Stuttgart, Augsburg 1857], str. 52. 81 Tamt., str. 55. 82 Tamt., str. 57 A aa. 83 Tamt., str. 57 bb–dd. 84 F. W. J. Schelling, System des transzendentalen Idealismus, in: Werke, sv. II, cit. vyd., str. 17. 85 Tamt., str. 18. 86 G. W. F. Hegel, Enzyclopädie der philosophischen Wissenschaften im Grundrisse, § 36, cit. vyd. 87 Naprosté nedorozumění je, když tento reduktivní pochod se pokládá za „abstrakci ode všech předmětností“, jak vykládá Fr. Krejčí, Filosofie posledních let před válkou, Praha 1918, str. 301. Jak je potom možné, že takovouto abstrakcí svět „neklesne vniveč“, „jest držen dále jako předmět reflexe“, není pochopitelno. Vůbec redukcí se nedávají do závorek věci, předmětnosti, jak se vyjadřuje Krejčí, nýbrž teze. Krejčího svedlo asi slovo „vyřazení světa“, ale u Husserla jde o tezi. 88 Srv. k tomuto celému pasu E. Husserl, Méditations cartésiennes, cit. vyd., str. 16–23, zvl. § 10 [cit. něm. vyd.: str. 58–65; cit. čes. překlad: str. 22–29]. 89 Zajímavo, že u nás tomuto dosti obecně rozšířenému nedorozumění podlehli zástupci dvou protichůdných táborů, pozitivista Krejčí a mysticky naladěný Hoppe. Oba totiž pokládají metodu redukce za moment esenciální intuice (Wesenserschauung), což je naprosto nesprávné a výklady Méditations cartésiennes jednou provždy výslovně vyvrácené mínění. Zejména již nelze identifikovat „fenomenologickou metodu“ a „eidetický názor“, jako F. Krejčí (Filosofie posledních let před válkou, cit. vyd., str. 303) a V. Hoppe (Úvod do intuitivní a kontemplativní filosofie, Brno 1928, str. 93). Jak neúplná je Krejčího znalost Husserla, na níž zakládá svou kritiku [tamt., str. 309], patrno i z toho, že příklad, kterým prý Messer vykládá nesnadno představitelné věty Husserlovy, stojí v základním díle Husserla samého (Ideen zu einer reinen Phänomenologie, sv. I, cit. vyd., str. 182 n.). – [Srv. A. Messer, Husserls Phänomenologie in ihrem Verhältnis zur Psychologie, in: Archiv für die gesamte Psychologie XXXII . (Leipzig 1914), str. 59 n.; dále srv. cit. český překlad Husserlových Idejí I, str. 186 n.] 90 [„a takovou (vědu) by mohl mít jedině anebo nejspíše bůh“] – Aristotelés, Metafyzika, I, 2, 983a9–10. 91 V tomto momentu mnozí (též čeští) kritikové (např. Krejčí) vidí shodu Husserlovu s Hegelem, aniž byli s to ji přesně prokázat. Učinili jsme zde pokus o paralelizaci tendencí německého idealismu a fenomenologie a doufáme, že se nám zdařilo poukázat na plodné stránky německého idealismu, ale zároveň na základní metodický rozdíl mezi německým idealismem a fenomenologií, které se k sobě mají jako intuitivní tucha a metodické, vědecké provedení myšlenky a jejichž postup se k sobě má jako syntéza a analýza. 92 F. W. J. Schelling, System des transzendentalen Idealismus, in: Werke, sv. II, cit. vyd., str. 56, 87 nn. 93 Podle N. Hartmanna „význam poznávacího fenoménu poukazuje k tomu, že skutečný předmět leží v prodlouženém směru objekce“; ale je patrno, že obsah transcendence je tu zaměněn za její podstatu. 94 Ve druhém vydání je na tomto místě slovo „reálně“. Vrácíme se k – věcně správnému – znění prvního vydání. (Pozn. vyd.) 95 Z této konfuze se pak čerpají snadno argumenty proti idealismu (např. N. Hartmann: aby mohl být vztah, jakým je vědomí, musí zde být termíny vztahu). 96 E. Husserl, Ideen I, cit. vyd., str. 315 n. [cit. český překlad, str. 314]; Méditations cartésiennes, cit. vyd., str. 44 n. [cit. něm. vyd., str. 88 n.; cit. český překlad, str. 52 n.]. 97 F. Krejčí mluví o tom, že čisté vědomí v sobě „konstruuje“ transcendence. Ježto o konstrukci předmětu se mluví obvykle ve smyslu radikálně odlišném od smyslu konstituce, je nutno brát tento výrok s rezervou. – Srv. Fr. Krejčí, Filosofie posledních let před válkou, cit. vyd., str. 302. 98 E. Husserl, Méditations cartésiennes, cit. vyd., § 15, str. 30: „dédoublement du moi“. [„rozštěpení já“ – cit. český překlad, str. 37.] 99 Srv. k tomu E. Husserl, Logische Untersuchungen, sv. II, [Halle 1901], 2. zkoumání, [str. 136–166; Husserliana XIX/1, Den Haag 1984, str. 142–170]. 100 Setkáváme se s ní např. u Joh. Volkelta, Gewissheit und Wahrheit, München 1918, str. 453–54. Dále ji zastupují Rickertovi žáci R. Zocher (Husserls Phänomenologie und Schuppes Logik, München 1932) a F. Kreis (Phänomenologie und Kritizismus, Tübingen 1930). U nás se v tomto směru interpretace pohybuje J. Tvrdý (Moderní filosofie, str. 42–43) a s poněkud naivní benevolencí V. Hoppe (cit. d., str. 93). Je ostatně nepopiratelné, že někteří myslitelé, běžně považovaní za fenomenology, sami sugerují tuto shodu ideace s platónsko-aristotelskou noesí (např. M. Scheler, Philosophische Weltanschauung, Bonn 1929, str. 11–12). Také Husserlovy formulace z článku Philosophie als strenge Wissenschaft [in: Logos 1, 1910/11, str. 289–341; též in: Husserliana, sv. XXV: Aufsätze und Vorträge (1911–1922), Dordrecht, Boston, Lancaster 1987, str. 3–62] nejsou přesné a uváděly často v omyl. 101 E. Husserl, Logische Untersuchungen, sv. II/1, § 13. 102 Viz referát na filosofickém kongrese v Praze, č. 77, str. 5. [F. Kaufmann,Die Bedeutung der logischen Analyse für die Sozialwissenschaften, in: Osmý mezinárodní filosofický kongres, Praha 1934, separát.] 103 Jak ukázal u nás dr. V. Tardy v disertaci Logický rozbor matematického poznání, 1931; srv. též Noetika XX. století, cit. vyd., str. 32 n. 104 O těchto problémech poučují úvahy E. Finka, Transzendentale Methodenlehre [VI. Cartesianische Meditation, Teil 1: Die Idee einer transzendentalen Methodenlehre, Dordrecht 1988 (Husserliana – Dokumente, sv. II, 1)]. 105 J. G. Fichte, Werke in Auswahl, sv. I, cit vyd., str. 315. 106 E. Husserl, Méditations cartésiennes, § 52, cit. vyd., str. 96: L’apprésentation comme expérience ayant une manière propre de se confirmer. – Srv. celou 5. meditaci. – [Srv. německy in: Husserliana, sv. I, Den Haag, 1963, str. 121–177, zvl. 143 nn.; srv. česky: Karteziánské meditace, cit. vyd., str. 87–144, zvl. 109 nn.]. 107 Srv. K. Grube, Wilhelm von Humboldts Bildungsphilosophie, Halle 1935, str. 68 n., zvl. str. 70 n. 108 [„Svět v plném smyslu je ... suma obsahů, kterou duch vymaňuje ze stavu, kdy každý z nich je izolovaný, a uvádí ji do jednotné souvislosti, dává této sumě formu, která je s to obejmout známé i neznámé.“] – G. Simmel, Lebensanschauung. Vier metaphysische Kapitel, 2. vyd., München, Leipzig 1922, str. 27 n. 109 [„Jaký vůdčí pojem nyní svět jednotlivému mysliteli zjedná, závisí, jak patrno, na jeho charakterovém typu, na vztahu jeho bytí ke světu, na jeho bytí, které jeho vztah ke světu zakládá.“] – Tamt., str. 29. 110 E. Husserl, Ideen I, 1913, str. 48 nn. [srv. cit. čes. překlad, str. 61 nn.]. 111 M. Scheler, Probleme einer Soziologie des Wissens, in: Die Wissensformen und Gesellschaft, Leipzig 1926. (Pozn. vyd.) 112 M. Scheler, Philosophische Weltanschauung, Bonn 1929, str. 13. 113 „to, ‘v čem’ [pobyt] rozumí, jakožto to, ‘do čeho’ nechává vystupovat jsoucno...“ – M. Heidegger, Sein und Zeit, in: Jahrbuch für Philosophie und phänomenologische Forschung, sv. 8, Halle 1927, str. 86; česky: Bytí a čas, přel. I. Chvatík, P. Kouba, J. Němec a M. Petříček, Praha 1996, str. 108; 2. opr. vyd., Praha 2002, str. 111. (Pozn. vyd.) 114 Srv. Jakob von Uexküll, Bedeutungslehre (1940); česky: Nauka o významu, přel. J. Frei, in: Umwelt. Koncepce žitého světa Jakoba von Uexkülla, vyd. A. Kliková a K. Kleisner, Červený Kostelec 2006, str. 11–69 (Amfibios, sv. 4). (Pozn. vyd.) 115 Srv. H. Bergson, Matière et mémoire, Paris 1934, str. 218 n. [česky: Hmota a paměť, přel. A. Beguivin, Praha 2003, str. 147 n.]; L’évolution créatrice, Paris 1914, str. 12 n. aj. [česky: Vývoj tvořivý, přel. F. Pelikán a F. Žákavec, Praha 1919, str. 25 n.]. 116 Srv. O. Spengler, Der Untergang des Abendlandes, sv. I: Gestalt und Wirklichkeit, Wien 1918. 117 Srv. G. Misch, Lebensphilosophie und Phänomenologie, Leipzig 1930. (Pozn. vyd.) 118 Srv. B. Groethuysen, Die Entstehung der bürgerlichen Welt- und Lebensanschauung in Frankreich, Halle 1927. 119 Srv. E. Rothacker, Einleitung in die Geisteswissenschaften, Tübingen 1920, 19302. (Pozn. vyd.) 120 Srv. L. Lévy-Bruhl, La mentalité primitive, Paris 1925; česky: Myšlení člověka primitivního, přel. J. Vacek, Praha 1999. (Pozn. vyd.) 121 Srv. J. Piaget, Le langage et la pensée chez l’enfant, Neuchâtel, Paris 1923; týž, La représentation du monde chez l’enfant, Paris 1926. (Pozn. vyd.) 122 „jsoucnotvorný“, „se jsoucnem zacházející“ (Pozn. vyd.) 123 E. Husserl první poznal principiální význam tohoto faktu. Srv. Méditations cartésiennes, Paris 1931; [viz též in: Husserliana, sv. I, Den Haag 1963]. 124 Název „horizont“ se vyskytuje hojněji teprve v Husserlových Idejích z r. 1913. Věcně je však pojem již přítomen v přednáškách o časovém vědomí z r. 1905 (které vyšly až r. 1928), kde se ostatně vyskytují termíny jako „Vergangenheitshorizont“ [„minulostní horizont“] (str. 389). – [E. Husserl, Vorlesungen zur Phänomenologie des inneren Zeitbewusstseins, vyd. M. Heidegger, in: Jahrbuch für Philosophie und phänomenologische Forschung 9 (Halle) 1928, str. 367–498 – toto vydání autor dále cituje jako Zeitbewusstsein; též in: Husserliana, sv. X: Zur Phänomenologie des inneren Zeitbewusstseins (1893–1917), vyd. R. Boehm, Den Haag 1966; česky: Přednášky k fenomenologii vnitřního časového vědomí, přel. V. Špalek a W. Hansel, Praha 1996, zmiňovaný termín je str. 34.] 125 Immanuel Kants Werke, (vyd. E. Cassirer), sv. VIII: [Anthropologie, vyd. O. Schöndörffer, Berlin 1922], str. 356 n. 126 J. G. Droysen, Grundriss der Historik, vyd. E. Rothacker [Halle 1925], str. 23 (§ 43). Droysen ve svých názorech historických souvisí s Wilhelmem Humboldtem. 127 I charaktery jako „starý“, „nový“ jsou tohoto původu. „Nové pero“ neznamená „mladší“, nýbrž nepoužité a vhodné. 128 Tak učinil např. Husserl v Zeitbewusstsein [srv. cit. český překlad]. 129 Husserl mluví o „Quellpunkt“, „Erzeugung des dauernden Objektes“ atd. [„zdrojový bod“, „tvoření trvajícího objektu“] – Srv. tamt., str. 390. Tyto formulace přímo vyzývají k srovnání fenomenologického [pojetí času] s Bergsonovým pojmem původního času. .– [Srv. cit. český překlad, str. 34.] 130 Do této souvislosti patří též stupeň intersubjektivního času, konstituovaného na základě apercepce bližního. Viz E. Husserl, Zeitbewusstsein, str. 427 n. [cit. český překlad, str. 73]. 131 M. Heidegger, Sein und Zeit, cit. vyd., str. 421 n. [srv. cit. český překlad, str. 454 n.; 2. opr. vyd., str. 463 n.]. 132 Srv. H. Bergson, Durée et simultanéité, Paris 1931, str. 54 n. 133 Srv. k tomu Aristotelovo: @((( (( (((((((( ( (((((, (( (( ((((((( ((( (( ( (((( (((((# – „nezačali bychom zkoumat místo, kdyby nebylo místního pohybu“ – Fyzika, I, 4, 211a12 n. 134 Srv. k tomu, co o komplexním charakteru zvířecího vnímání H. Werner, Einführung in die Entwicklungspsychologie, Leipzig 19332. Životní formu takového druhu, jak zde naznačeno, pokusil se konstruovat Max Scheler v Die Stellung des Menschen im Kosmos, Darmstadt 1928; [česky: Místo člověka v kosmu, přel. A. Jaurisová, Praha 1968]. 135 Srv. H. Bergson, L’évolution créatrice, Paris 1914, str. 12 n. [„ …mrtvá tělesa jsou vystřižena z přírodní látky vjemem, jehož nůžky sledují jaksi tečkovanou sestavu čar, po nichž by šlo jednání (akce)“ – cit. český překlad, str. 25] 136 O horizontu Husserlův rukopis Horizont z doby po r. 1930. – [S největší pravděppodobností jde o rukopis uložený v Lovaňském Husserlově archivu pod sg. A VII 9, jehož podstatná část bude vydána v rámci XXXIX. svazku Husserlian, Die Lebenswelt. Auslegungen der vorgegebenen Welt und ihrer Konstitution. Texte aus dem Nachlass (1916–1937), vyd. R. Sowa, Dordrecht 2008, v tisku.] 137 O počítání s časem viz M. Heidegger, Sein und Zeit, cit. vyd., str. 404–420 [cit. český překlad, str. 437–453; 2. opr. vyd., str. 446–462]. 138 Viz k celému tomuto pasu práci Finkovu Erinnerung und Bild, in: Jahrbuch für Philosophie und phänomenologische Forschung, sv. XI [Halle 1930, str. 239–309]. [Název Finkova spisu je ve skutečnosti Vergegenwärtigung und Bild, knižně in: E. Fink, Studien zur Phänomenologie 1930–1939, Den Haag 1966, str. 1–78 (Phaenomenologica, sv. 21); srv. Patočkovu recenzi tohoto spisu, viz Příloha, str. ### tohoto svazku.] 139 Srv. E. Husserl, Méditations cartésiennes, cit. vyd., 5. meditace. 140 Boj v lidské společnosti je něčím odlišným od přírodního: má za předmět podrobení vůle, nikoli jednoduché zmocnění se kořisti; ač ovšem i zvířecí boj o kořist je u člověka možný. 141 Srv. Aristotelés: @( ((( ((( ((((( (((( (( ((((, ( (( ((((( (((( (( ((((# – „lidská dovednost působí jako počátek v něčem jiném, než je sama, příroda však sama v sobě“ – Metafyzika, XII, 3, 1070a7 n. 142 G. Dalgarno, Ars signorum, vulgo character universalis et lingua philosophica, London 1661. (Pozn. vyd.) 143 Srv. L. Couturat, La logique de Leibniz, Paris 1901 str. 171. 144 Srv. H. Bergson, La pensée et le mouvant, Paris 1934, str. 69 n. [česky: Myšlení a pohyb, stať II, přel. J. Hrdlička, Praha 2003, str. 62]. 145 Tamt., str. 67 n. [cit. český překlad, str. 61]. 146 Srv. J. L. Weisgerber, Die Stellung der Sprache im Aufbau der Gesamtkultur [díl II, Heidelberg] 1934, str. 94 n. 147 Výrazy „symptom“ a „symbol“ pocházejí od K. Bühlera, Sprachtheorie. [Die Darstellungsfunktion der Sprache], Jena 1934, str. 28. 148 Srv. G. W. F. Hegel, Jenenser Realphilosophie, sv. II, vyd. J. Hoffmeister, Leipzig 1930, str. 182–194. (Pozn. vyd.) 149 Srv. H. Ammann, Die menschliche Rede.[Sprachphilosophische Untersuchungen], díl II: [Der Satz. Lebensformen und Lebensfunktionen der Rede – das Wesen der Satzform – Satz und Urteil, Lahr in Baden 1928], str. 40. 150 Jinak by nemělo smyslu chtít se dorozumívat s členy jiného jazykového společenství, neměl by smysl zjev překladu a konečně by nebyla ani možná srovnávací věda o jazyce. 151 Viz např. F. Krejčí, Psychologie, sv. IV, cit. vyd. 152 Srv. A. Marty, Untersuchungen zur Sprachphilosophie und Grammatik, Halle 1908; týž, Zur Sprachphilosophie, Halle 1910. (Pozn. vyd.) 153 Nelze tedy souhlasit s názory Krejčího, Psychologie, sv. IV, cit. vyd., str. 55 n., který pochopení významu slova převádí na pouhou asociaci a nemůže pak vysvětlit, jak vlastně dochází k mluvě neafektivní; není tu jasné, proč zvíře, vychovávané v podmínkách lidských (jak se o to pokusil Kellogg), nevytvoří řeč. Dále není správné, že by např. slovo haf, vyslovené v přítomnosti psa, znamenalo u dítěte pouhý posun zvukový; zejména tenkrát jím určitě není, je-li spojeno s gestem ukazujícím. 154 Srv. Clara a William L. Stern, Psychologie der frühen Kindheit, Leipzig 1914. – Dále srv. M. Pavlovitch, Le langage enfantin, Paris 1920. (Pozn. vyd.) 155 I kde tomu není tak, lze uvést z řeči dospělých analoga. Viz H. Delacroix, Le langage et la pensée, Paris 1924, str. 301–304. 156 L. Landgrebe, Nennfunktion und Wortbedeutung. Eine Studie über Martys Sprachphilosophie, Halle 1934, zejm. str. 104–108. 157 Srv. H. Ammann, Vom Ursprung der Sprache [Lahr in Baden 1929], str. 17. 158 M. Blondel, La pensée, sv. I: La genèse de la pensée et les paliers de son ascension spontanée, Paris 1934. 159 K případu Marie Heurtinové srv. tamt., str. 333 n.; k případu H. Kellerové srv. William L. Stern, Helen Keller. Die Entwicklung und Erziehung einer Taubstummblinden als psychologisches, pädagogisches und sprachtheoretisches Problem, Berlin 1905 (Sammlung von Abhandlungen aus dem Gebiete der pädagogischen Psychologie und Physiologie, sv. 8, sešit č. 2). (Pozn. vyd.) 160 C. Stumpf, Eigenartige sprachliche Entwicklung eines Kindes, in: Zeitschrift für pädagogische Psychologie und Pathologie 3 (Leipzig 1901), sešit č. 6, str. 419–447. (Pozn. vyd.) 161 Srv. referát o těchto pokusech in: H. Delacroix, L’enfant et le langage, Paris 1934, a interpretaci in: M. Blondel, La pensée I, cit. vyd., str. 71 n. 162 W. von Humboldt, Werke VII, 1, (Berl. Akademie), str. 56 [Wilhelm von Humboldts Gesammelte Schriften, vyd. Königlich Preußischen Akademie der Wissenschaften, sv. VII/ 1: Einleitung zum Kawiwerk, vyd. A. Leitzmann, Berlin 1907]. 163 [„představivost je jen prázdná, formující, označující síla kladoucí formu jako niterno, avšak řeč je síla kladoucí niterno jako jsoucno.“] – G. W. F. Hegel, Jenenser Realphilosophie II, Sämtliche Werke, [vyd. G. Lasson, sv. 20, Leipzig 1931], str. 183. 164 [„…míněný smysl, vnitřní myšlenka, je zde zároveň jako realita v bytí; duch tu stojí sám před sebou.“] –J. Stenzel, Philosophie der Sprache, München, Berlin 1934, str. 36 [Handbuch der Philosophie, sv. IV/4.]. 165 J. Locke, An Essay of Human Understanding, díl I, 2, kap. 2, § 2. Srv. též Lockovo srovnání lidského ducha s temnou komorou, tamt., I, 2, kap. 11, § 17. [Český výbor – Esej o lidském rozumu, vybrala a přeložila A. Dokulilová, Praha 1984 – tyto pasáže neobsahuje.] 166 Srv. o obojím H. Werner, [Einführung in die] Entwicklungspsychologie [Leipzig 1933], str. 21. 167 A. Marty, Die Frage nach der geschichtlichen Entwicklung des Farbensinnes, Wien 1879, str. 40 n. 168 K těmto problémům viz D. Katz, Aufbau der Farbwelt, 2. vyd., Leipzig 1930, I, § 2. 169 [„Ve vnímání barev se ukazuje ono nasměrování k uchopování předmětů, které je základním specifikem všech poznávacích procesů a které se zde, v oblasti vyšších duševních funkcí, zpravidla označuje jako ‚intencionální charakter‘.“] – E. Jänsch, Untersuchungen über Grundfragen der Akustik und Tonpsychologie, Leipzig 1929, cituje Katz, cit. d., str. 119. 170 Viz referát různých fakt tohoto oboru in: H. Werner, Einführung in die Entwicklungspsychologie, Leipzig 1933. 171 C. Stumpf, Die Sprachlaute, Berlin 1926, str. 254. 172 [„z nichž každý upřednostňuje zvláštní pozice v samohláskovém trojúhelníku pro dotyčný národ a dobu, podobně jako jsou pro sluch příslušného národa a doby význačné určité instrumentální zvukové barvy a zvláštní intervaly různých obvyklých stupnic, ba i určité absolutní tónové výšky… Avšak obecně jsou tyto zvláštnosti akusticky náhodné a bevýznamné…“] – Tamt., str. 255. 173 K. Bühler, Phonetik und Phonologie, in: Travaux du cercle linguistique de Prague IV (1931) [str. 22–53]; týž, Sprachtheorie, cit. vyd., str. 281 n. 174 Srv. E. Polivanov [La perception des sons d’une langue étrangère] in: Travaux du cercle linguistique de Prague IV (1931), str. 80. 175 J. Stenzel, cit. d., str. 18 n. 176 K. Bühler, Sprachtheorie, cit. vyd., str. 271 n. 177 D. Čyževs’kyj, Phonologie und Psychologie, in: Travaux du cercle linguistique de Prague IV (1931), str. 18. 178 H. Delacroix [Le langage et la pensée, cit. vyd.], str. 291. 179 E. Bloch, in: Delacroix, cit. d., str. 290. 180 L. Wittgenstein, Tractatus, cit. vyd., 4.026–4.03 [cit. české vydání, str. 50 n.]. 181 Tamt., 2.225 [cit. české vydání, str. 25]. 182 Srv. E. Husserl, Formale und transzendentale Logik, § 42 [in: Jahrbuch für Philosophie und phänomenologische Forschung X (Halle 1929)], str. 98–100 [in: Husserliana, sv. XVII, str. 115–117; česky: Formální a transcendentální logika, přel. Jiří Pechar a kol., Praha 2007, str. 119–121.] 183 Srv. k tomu E. Husserl, Formale und transzendentale Logik, str. 100, 259 n. [in: Husserliana, sv. XVII, str. 117–118, 299 n.; dále srv. cit. český překlad, str. 121–122, 287 n.] 184 R. Descartes, Regulae ad directionem ingenii, regula III, in: Oeuvres de Descartes, sv. X, vyd. Ch. Adam a P. Tannery, Paris 1996, str. 369 n.; česky: Pravidla pro vedení rozumu, přel. V. Balík, Praha 2000, str. 25. (Pozn. vyd.) 185 Srv. k tomu J. S. Mill, Logika I, 2, § 1 [v orig. A System of Logic, ratiocinative and inductive, London 1843]. 186 Srv. H. Delacroix, cit. d., str. 213. 187 K. Bühler, Sprachtheorie, cit. vyd., str. 75. 188 Srv. O. Funke, Innere Sprachform. Eine Einführung in A. Martys Sprachphilosphie, Reichenberg i. B. 1924, str. 22. 189 L. Landgrebe, cit. d., str. 123. 190 [„každý průběh (každý způsob utváření slov), který je morfologicky izolovatelný a který odpovídá nějakému pojmu“ ] – H. Delacroix, cit. d., str. 220. 191 „nebe se modrá“ (Pozn. vyd.) 192 Srv. Ch. Serrus, Le parallélisme logico-grammatical, Paris 1933. 193 E. Cassirer, Das Erkenntnisproblem in der Philosophie und Wissenschaft der neueren Zeit, sv. I, Berlin 1906 , str. 384 n.",0
312,320,Masarykovo a Husserlovo pojetí duševní krise evropského lidstva,1936,,0
313,321,Der Geist und die zwei Grundschichten der Intentionalität,1936,,0
314,322,Titanism,1936,,0
315,323,O dvojím pojetí smyslu filosofie,1936,,0
316,324,Kapitoly ze současné filosofie,1936,,0
317,325,Bergson,1936,,0
318,326,Francouz o našem školském systému,1936,,0
319,327,† Kurt Grube (1903–1936),1936,,0
320,328,Německý historik o Masarykově a Pekařově pojetí českých dějin a české kulturní orientaci,1936,,0
321,329,K článku p. doc. dr. Riegera Na okraj fenomenologie,1936,,0
322,330,"Recenze na: W. Bröcker, Aristoteles",1936,,0
323,331,"Recenze na: M. Dähnert, Die Erkenntnislehre des Albertus Magnus gemessen an den Stufen der abstractio",1936,,0
324,332,"Recenze na: E. Gilson, Christianisme et philosophie",1936,,0
325,333,"Recenze na: K. Breysig, Die Meister der entwickelnden Geschichtsforschung",1936,,0
326,334,"Recenze na: D. Čyževskyj (ed.), Hegel bei den Slaven, Veröffentlichungen der slavistischen Arbeitsgemeinschaft an der deutschen Universität in Prag",1936,,0
327,335,"Recenze na: H. Gouhier, La jeunesse d’Auguste Comte et la formation du positivisme",1936,,0
328,336,"Recenze na: K. Bittner, Deutsche und Tschechen. Zur Geistesgeschichte des böhmischen Raumes, I. Von den Anfängen zur hussitischen Kirchenerneuerung",1936,,0
329,337,"Recenze na: Inventaires. E. Halévy,  R. Aron, G. Friedmann, E. Bernard, E. Marjolin, E. Dennery, C. Bouglé: La crise sociale et les idéologies nationales",1936,,0
330,338,"Recenze na: J. Popelová, Problém poznání kulturní skutečnosti",1936,,0
331,339,"Recenze na: K. Krofta, Žižka a husitská revoluce",1936,,0
332,340,"Recenze na: K. Löwith, Nietzsches Philosophie der ewigen Wiederkunft des Gleichen",1936,,0
333,341,"Recenze na: F. Meinecke, Die Entstehung des Historismus, sv. I–II",1936,,0
334,342,Spengler,1936,,0
335,343,Z pražských přednášek,1936,,0
336,344,Význam pojmu pravdy pro Rádlovu diskusi s positivismem,1937,,0
337,345,Karel Jaspers,1937,,0
338,346,Descartes a metafysika,1937,,0
339,347,Filosofické předpoklady praktické činnosti,1937,,0
340,348,Existe-t-il un canon définitif de la vie philosophique,1937,,0
341,349,Ještě k Masarykově filosofii náboženství,1937,,0
342,350,Něco o filosofickém referentství,1937,,0
343,351,K diskusi o nových osnovách úvodu do filosofie,1937,,0
344,352,Recenze na: Recherches philosophiques,1937,,0
345,353,Recenze na: Blätter für deutsche Philosophie,1937,,0
346,354,"Recenze na: E. Husserl, Die Krisis der europäischen Wissenschaften und die transzendentale Phänomenologie",1937,,0
347,355,"Recenze na: H. Petersen, Die Eigenwelt des Menschen",1937,,0
348,356,"Recenze na: J. von Üxküll, Niegeschaute Welten, Ein Erinnerungsbuch",1937,,0
349,357,"Recenze na: O. Vossler, Der Nationalgedanke von Rousseau bis Ranke",1937,,0
350,358,"Recenze na: J. Chevalier, Pascal",1937,,0
351,359,"Recenze na: E. Peterson, Der Monotheismus als politisches Problem",1937,,0
352,360,"Recenze na: L. Silberstein, Kämpfende Vernunft",1937,,0
353,361,"Recenze na: L. Baudry, Le Tractatus de Principiis Theologiae attribué ŕ G. Occam",1937,,0
354,362,"Recenze na: J. Iwanicky, Morin et les démonstrations mathématiques de l’existence de Dieu",1937,,0
355,363,Recenze na: Recherches philosophiques,1937,,0
356,364,"Recenze na: L. Robin, Platon",1937,,0
357,365,"Recenze na: J. B. Čapek, Alegorie Nové rady a Theriobulie",1937,,0
358,366,K článku prof. E. Rádla Sociologie a historie v 9. čísle Naší doby,1937,,0
359,367,Encyklopedická hesla,1937,,0
360,368,Myšlenka vzdělanosti a její dnešní aktuálnost,1938,,0
361,369,O spolupráci filosofie a vědy,1938,,0
362,370,Edmund Husserl,1938,,0
363,371,Úvaha o porážce,1938,,0
364,372,Edmund Husserl gestorben,1938,,0
365,373,Před rokem zemřel,1938,,0
366,374,Encyklopedická hesla,1938,,0
367,375,Ruch filosofický ,1938,,0
368,376,Recenze na: Revue de Métaphysique et de Morale,1938,,0
369,377,"Recenze na: J. G. Droysen, Historik, Vorlesungen über Enzyklopädie und Methodologie der Geschichte",1938,,0
370,378,"Recenze na: E. Straus, Vom Sinn der Sinne, Ein Beitrag zur Grundlegung der Psychologie",1938,,0
371,379,"Recenze na: G. Elliot-Smith, Dějiny člověka",1938,,0
372,380,"Recenze na: V. T. Miškovská, Filosofický význam druhého vydání Kantovy Kritiky čistého rozumu",1938,,0
373,381,"Recenze na: O. Lauffer, Die Begriffe Mittelalter und Neuzeit im Verhältnis zur deutschen Altertumskunde",1938,,0
374,382,Recenze na: Recherches philosophiques,1938,,0
375,383,"Recenze na: H. Freyer, Das geschichtliche Selbstbewußtsein des 20. Jahrhunderts",1938,,0
376,384,"Recenze na: J. J. Poortman, Drei Vorträge über Philosophie und Parapsychologie",1938,,0
377,385,"Recenze na: Die Tatwelt, Zeitschrift für Erneuerung des Geisteslebens",1938,,0
378,386,"Recenze na: F. Dohnal, Poutníci a trosečníci absolutna",1938,,0
379,387,"Recenze na: W. M. Schering, Wehrphilosophie",1938,,0
380,388,"Recenze na: P. Mesnard, L’essor de la philosophie politique au XVIe siecle",1938,,0
381,389,Recenze na: R. Dacík (ed.) Správnou cestou – Stavovská mravouka,1938,,0
382,390,"Recenze na: J. Lapšin, A. Spir, sa vie, sa doctrine",1938,,0
383,391,"Recenze na: L. Rieger,  Idea filosofie",1938,,0
384,392,Česká vzdělanost v Evropě,1939,,0
385,393,Životní rovnováha a životní amplituda,1939,,0
386,394,Osobnost a dílo Jana Kaprasa (IV),1939,,0
387,395,Husserl-Bibliographie,1939,,0
388,396,Filosofie v dnešní situaci,1939,,0
389,397,Filosofie výchovy,1939,,0
390,398,O filosofii dějin,1940,,0
391,399,"Recenze [Recenze knihy: V. Navrátil, O smutku, lásce a jiných věcech",1940,,0
392,400,"Recenze na: I. A. Bláha, Vědecká morálka a mravní výchova",1940,,0
393,401,"Recenze na: B. Sekla, Růst národa",1940,,0
394,402,"Recenze na: L. Heller, Mladým učitelům",1940,,0
395,403,"Recenze na: V. Úlehla, Zamyšlení nad životem",1940,,0
396,404,"Recenze na: A. Dratvová, Filosofie a přírodovědecké poznání",1940,,0
397,405,Encyklopedické heslo: Subjektivismus,1940,,0
398,407,O nový pohled na Komenského,1941,,0
399,408,Mládí a filosofie,1941,,0
400,409,Evropský rozum,1941,,0
401,410,J. G. Herder a jeho filosofie humanity,1941,,0
402,411,K šedesátinám Františka Novotného,1941,,0
403,412,† Dr. Josef Kratochvil (1882–1940),1941,,0
404,413,† Josef Kachník (1859–1940),1941,,0
405,414,"Recenze na: L. Klíma, Filosofické listy",1941,,0
406,415,"Recenze na: Duchovní přátelství, Vzájemná korespondence Ladislava Klímy s E. Chalupným a O. Březinou",1941,,0
407,416,"Recenze na: M. Srb, Živá skutečnost",1941,,0
408,417,Recenze na: E. F. Míšek: Chlapec a kouzelník,1941,,0
409,418,"Recenze na: B. Sílová: Čechy krásné, Čechy mé...",1941,,0
410,419,"Recenze: T. Trnka, Hledám tajemství života",1941,,0
411,420,Recenze na: J. Prokop: O sebevraždě,1941,,0
412,421,Recenze na: G. C. Myers: Šťastná rodina,1941,,0
413,423,"Recenze na: M. Srb, Živá skutečnost",1941,,0
414,424,"Recenze na: J. Popelová, Dějiny a hodnocení",1941,,0
415,425,"Recenze na: A. Dratvová, Smutek vzdělanců",1941,,0
416,426,"Recenze na: J. Kříženecký, Boj o život a dohoda k životu",1941,,0
417,427,"Recenze na: V. H. Matula, Hmota a její Proměny",1941,,0
418,428,"Recenze na: M. Skořepa, Puberta",1941,,0
419,429,"Recenze na: B. Špaček, O ducha lékařství",1941,,0
420,430,"Recenze na: B. Chudoba, O dějinách a pokroku",1941,,0
421,431,"Recenze na: J. Tvrdý, Názory o hrdinství v životě společenském",1941,,0
422,432,"Recenze na: F. Fajfr, Hegelova filosofie světové Moudrosti",1941,,0
423,433,"Recenze na: J. Hendrich, Naše mládež a naše školy",1941,,0
424,434,"Recenze na: Hendrik van Loon, Kam spěje lidstvo",1941,,0
425,435,"Recenze na: J. Folprecht, Naši krajané v cizině",1941,,0
426,436,Dvojí rozum a příroda v německém osvícenství. Herdovská studie.,1942,,0
427,437,"Světový názor, obraz světa, filosofie",1942,"Světový názor, obraz světa, filosofie Slovo ""světový názor"" vzniklo v Schellingově filosofii. Intelektuální názor, domníval se Schelling, podstatný duchovní orgán filosofie, obrácený na samu podstatu bytí, není, jak tomu bylo u Fichta, pouhým názorem já, nýbrž též názorem světa v celku. Ale tento silně esoterický význam nevadil, aby se slovo brzy neujalo mimo vlastní systém Schellingův a aby nedalo vznik celé rodině významů a výrazů (jako pohled na svět, obraz světa, životní názor, názor života a světa), která je dnes nadmíru rozvětvená. Je patrné, že odpovídá nějaké silné potřebě moderního člověka, avšak dodnes není přesně určeno ve svém významu a zařazeno na patřičné místo v soustavě duchovních úkonů a výkonů. I. Slovo ""svět"" béře se v novější filosofii ve dvojím silně odlišném významu. Nejobvyklejší je ten, že znamená soubor všeho jsoucího. Tento běžný smysl svým významem ustupuje nověji před druhým, který je odvozen z životní filosofie, filosoficky orientované biologie a z filosofické analytiky prožívání. Životní filosofie mluví o světu určité kulturní epochy, o světu antiky, středověku, světu Michelangelově a Rabelaisově; biologie mluví o okolí či ""obsvětí"" (Umwelt) zvířat, analyzuje jejich strukturu a ukazuje, jak se od našeho světa případ od případu liší; filosofická analytika lidského prožívání konečně ukazuje, že povaha našeho okolí závisí na zásadní povaze určitých vnitřních mocí, jež stojí v jednotě hluboké základní struktury, prolínající a určující celé naše prožívání, a této hluboké základní struktuře, jež podmiňuje jak náš život, tak jeho předměty, dává jméno svět v nejpůvodnějším smyslu slova. Ke kterému z těchto pojmů světa uvedeme nyní ve vztah pojem světového názoru? Pojem světového názoru obsahuje totiž zřejmě poukaz na svět jako svůj předmět; který svět je v něm nazírán? To je samozřejmá otázka, jež vyplyne, jakmile si uvědomíme ekvivokaci pojmu světa. Na první pohled se zdá samozřejmé, že světový názor je cosi jako konspekt všech jsoucích věcí, celkový přehled a výklad všeho, co jest, že tedy má za předmět svět v prvním smyslu. Pak bychom však čekali, že světový názor bude veskrze teorie. Neboť nezaujatý pohled na soubor věcí stojících proti mně, ode mne, pokud na ně pohlížím, odlišných, je ovšem teorie, uvědomělá to činnost uvědomělých osob, úmyslně konaná za účelem poznání. Takový pojem světového názoru však by nás připravil právě o nejdůležitější služby, které nám tento pojem může prokazovat a přiblížil by jej příliš úzce pojmu filosofie a vědy alespoň v určitém zvláštním moderním pojetí (pozitivistickém a jemu podobných). Neboť pojem světový názor skutečně vyplňuje velmi podstatnou mezeru, kterou ponechávala starší duchovědná terminologie prázdnou a která ještě taková je např. v západních jazycích, jež tento termín z německého názvosloví nepřijaly. Nás např. zarazí v nejvyšší míře, slyšíme-li, že např. ještě koncem 18. století se jednalo o světovém názoru primitivů pod titulem ""de philosophia barbarica"", a podobně nás dojme, slyšíme-li od moderního britského etnologa výraz ""primitive man as philosopher"". A tomu analogické je, když se někdo vyjádří, že v každém jazyce je obsažena jakási filosofie; míněno je pojetí světa, světový názor, nikoli výslovná teoretická činnost, kterou je filosofie. Pro všecky tyto obory je slovo světový názor jako stvořeno, a jak uvidíme dále, také ještě pro některé jiné. Odkud však se béře v předteoretickém životě světový názor? Vyplývá snad z poměru člověka k tomu, co jej obklopuje? Je sedimentem jeho dlouho trpělivě kupených zkušeností? Nepochybně nikoli, poněvadž žádným souborem zkušeností nestojí a nepadá; je spíše všeobecným hlediskem, které žádnou zkušeností vyvrátit, a tedy vlastně ani potvrdit nelze. Víme ovšem, že hraje v životě tohoto člověka důležitou úlohu praktickou, dávaje mu pocit vlády nad věcmi. Leč ani tato praktická role nestačí k tomu, aby světový názor vysvětlila, poněvadž se s ním setkáme např. již u dítěte v době, kdy se ""stává člověkem"" a kdy oživuje své okolí známým charakteristickým způsobem, aniž od toho záměrně očekává nějaké důsledky praktické. Člověk nevyvinuje světový názor, aby měl pocit moci a vlády, pocit síly a svobody, nýbrž poněvadž jen cosi jako světový názor může získat pocit převahy a svobody. Světový názor je tedy ve své podstatě nějak spjat s lidskými možnostmi svobody, vlády, převahy nad věcmi světa ve smyslu jsoucího souboru, jenž nás obklopuje. Jakási ""intuice"" této svobody patří k podstatě světového názoru. Je-li tomu tak, pak ovšem světový názor primárně nenazírá onen vnější, obklopující, okolní svět, nýbrž svět jakožto vnitřní moc, která všemu jednotlivému jsoucímu dává jeho smysl. Musí tedy tento hluboký svět sám v sobě mít jakousi sílu, na kterou působí jeho vlastní přitažlivost, sílu poměru k sobě samému, jež daleko dříve, než je výslovně a s úmyslem uchopena, je již v nás při díle. Ve všeoživení, magii, mýtu, jazyce je tato síla při práci ještě dříve, než člověk dovede soustavněji zkoumat to, co jej obklopuje, nežli dovede položit výslovně otázku po tom, co a jaké to jest. Tak je původní, naivní, primitivní silou světonázoru, mluveno s básníkem, odpověď položena před otázkami1 a v tom spočívá také jeho zvláštní charakteristika: nerozlišuje se sám od věcí, které jsou jeho předmětem, a tak místo aby nám otvíral nové možnosti života, svou krátkou perspektivou nás do nich ještě mocněji zakliňuje. Přesto je sám fakt tohoto původního světového názoru dokladem mohutné atraktivní síly, kterou na nás působí hluboký svět, atraktivní síly, jež teprve sekundárně přísluší světu vnějšímu a jíž vděčí za svou moc nad naší myslí obraz hvězdné oblohy a představa kosmu. Neboť proč by ohromná spousta věcí obvyklých a každodenních měla působit jinak nežli obvykle a každodenně, kromě snad ve větší míře, kdyby pohled na ni nebyl zřejmým symbolem možností života jiného, hlubšího, více než každodenního, života v oblastech mocí, které otvírají a osvětlují nezměrno? II. Původní, spontánní světový názor znamená jakési krátké spojení mezi naší myslí a hlubokými mocnostmi světa. Pravá možnost hlubokého života je však teprve tam, kde distance mezi světem a já, kterou atrakce světa hledí překlenout, není takto krátce přeskočena, nýbrž v celé své síle uchopena, takže se mocně uplatní váha onoho druhého, všeovládajícího, tajemného, co nás vynese nad obvyklou úroveň světa. V samotném světě musí se tak něco základního stát, musí se přihodit významné dějství, jež změní ráz jeho fungování, má-li dojít k uskutečnění svobody, jež v původním lidském světonázoru je pouhým náznakem. Pravá zkušenost svobody je tedy otřesná zkušenost, přičemž otřes se týče normálního fungování světa, a v tomto otřesu svět, dosud skrytý za věcmi, skrytý za jejich obvyklostí a bezpečností, ztrácí svou nenápadnost a stává se viditelným. Otřesné zkušenosti jsou tedy vždy spojeny s názorem světa, se světovým názorem; proto právem Jaspers1 uvedl tzv. mezné situace v úzký vztah k různým typům světových názorů; ale je možný též takový názor, který je spojen s pochopením možnosti obnoveného života, který tedy není pouhým okamžitým nahlédnutím do hlubin života, nahlédnutím, jež nás jen na okamžik vynese na hřbet vlny, aby se vzápětí skácelo v bezednu, nýbrž je názorem světa jakožto názorem života, názorem tvůrčím. Tak stojí světový názor u základů života duchovního. Nemůžeme zde ve svých zkratkách podávat plnou teorii ducha, duchovního lidského života. Nemohli jsme než sotva se zmínit o koncepci vnitřních katastrof otvírajících přístup ke světu, a tím k duchu. V poměru ke světu takto otevřenému je možno najít nejednu další cestu života. Tak je možno pojmout svět jako to, co jsoucímu dává smysl, činí je jsoucím, a žít v poměru k němu jako pozorovatel, sledující pojmově jeho zrod, jako teoretik, vykládající svět ze svého prapojetí jsoucna. Tak vzniká teorie, filosofie, věda. Ale svět, aniž byl abstraktně pojmy zachycen, může též být objektivně vtělen, podán, jeho obsah může být zaklet do šifry daleko výmluvnější než je ta, v níž se jeví prostému našemu názoru: pak mluvíme o umění. Může však též být žit jako praktické pole, v němž nutno řešit svůj život pod pohledem absolutním, přičemž není zpředmětnění, pochopení nebo vůbec kontemplace úkolem, nýbrž prohloubení a vystupňování bytí k nejvyšší čistotě a přísnosti; pak mluvíváme o vnitřním hrdinství a náboženství. Může být jakousi instinktivní nebo ze životní zralosti vyrostlou znalostí podstatných cest života, jeho hlavních mocí, závitů a úskalí, znalostí, jež není pojmová ani všeobecně nadosobní, nýbrž tvoří jakési jeho vnitřní zjasnění - pak mluvíme o životní moudrosti. Všechny tyto duchovní činnosti tedy vycházejí z názoru světa; všechny mají svůj pohled do jeho hloubek, jímž zachycují nejvlastnější svou možnost jako možnost nového života. Tak můžeme zavést pojem tvůrčího světového názoru jakožto pochopení a uchopení určité možnosti života duchovního. Každá taková duchovní činnost má přirozeně též svůj objektivní sediment, v němž se ukládají výsledky jejího vnitřního dějství, pochopitelné zplna toliko zevnitř, ale tvořící přesto též součást každodenního světa. Každá taková sedimentace působí dále na život, zejména na život podobně naladěný, život duchovní, a tím se vysvětluje též další důležitý zjev, totiž častá vnitřní harmonie mnohých různorodých duchovních projevů. Taková harmonie je pak základem toho, co nazýváme světovým názorem určitých období, společností atd. Tak náleží k světovému názoru vysokého středověku právě tak koncepce esenciální a kosmické hierarchie jako církevní universálnost, subjektivně protrpěná mystická religiozita jako gotická architektura a podobnou stylovou jednotu pozorujeme např. v obdobích jako romantika, rané osvícenství apod., takže kdyby bylo lze tuto jednotu světonázorového stylu přesněji definovat, mohla by zajisté sloužit za poměrně bezpečné vodítko historické periodizace, alespoň v oblasti duševních dějin. Uvážíme-li pak objektivace duchovního úsilí určité epochy v jeho celku, je možno z nich vyjmout tímto druhotným, reflexivním pohledem jejich obsah, jako by byl čímsi ryze objektivním a podával pouhou jakousi odliku, nedokonalý obraz, koncepci universálního souboru toho, co jest, světa ve smyslu souhrnu jsoucna. Jako by tento obsah nebyl teprve realizací světa vnitřní hloubky, nýbrž replikou světa vnějšku. Tak vzniká teprve sekundárním reflexivní postupem pojem obrazu světa, který se velmi často činí totožným se světovým názorem samým, ačkoli, jak patrno, je možno a účelno tyto dva pojmy od sebe ostře odlišit. Tvůrčí světový názor je cosi aktivního a dějícího se; obraz světa lze naopak pojmout staticky, jako jsou v statickém poměru věc a její obraz. Je důležité uvědomit si, že kde v běžném životě mluvíme o světovém názoru, nemíníme tím obyčejně nic jiného než tento zvláštní, reflektovaný a na podstatné, základní body převedený sediment tvůrčího světového názoru, který sám nemá charakter obrazu, nýbrž produkce nebo spoluprodukce, zachycení podstatné možnosti, propuknutí nebo procitnutí pravdivé hloubky. Jelikož obraz světa je cosi objektivovaného, do určité míry petrifikovaného, a tím zmrtvělého, hrají v něm převážnou roli ty komponenty světového názoru, které se vztahují k pojmovému uchopení našeho okolí, tedy zejména mýtus a věda (ačkoli ani ostatní formy tvůrčího názoru světa nejsou bez účasti na něm: např. řečtí bohové, nesporně patřící ke klasickému obrazu řeckého světa, mají zajisté svou smyslovou podobu, která je dílem řecké skulptury a poezie). Ba jeví se tu stálá tendence nahradit všecky složky ""subjektivní"" v něm co možná nejobjektivnějšími, tedy tendence k převaze vědy v něm. Jakožto ""vědecký světový názor"" se pak dokonce takový obraz světa může stát samostatnou mocí, jež je schopna opět dalšího působení na život, schopna přesvědčovat a orientovat lidské úsilí. Racionalismus takového pojetí může být užitečný, pokud nezapomíná, že je pouze povrchovým aspektem věcí hlubokých. Ve skutečnosti pozvedá se často v jeho jménu pretence nahradit jím některé hlubší komponenty tvůrčího světového názoru, jakými jsou třeba náboženství nebo filosofie v hlubším smyslu slova. Tak mohlo dojít teprve k oněm ""snahám o zvědečtění nazírání na svět"", k pokusům definovat úkol filosofie jako tvorbu vědeckého světového názoru na podkladě odborně vědeckých výsledků, k snažení o náboženství zvědečtělé nebo aspoň nemající ""neshod"" s výsledky vědeckými atd. Tím vším se hluboké síly světového názoru pouze zastírají a daleko toho, aby tím došlo k jeho reformě a obnovení, bývá výsledkem jen celkové zploštění a zklamání. III. Tím bývá též poměr filosofie k světovému názoru všemožně komplikován. Filosofie byla ovšem odedávna uváděna v blízký vztah k obrazu světa nebo aspoň k hvězdnému nebi nad námi; v pseudopythagorejské definici filosofie, dochované u Sexta Empirika, v Anaxagorově odpovědi na otázku smyslu lidské existence zaznívá tento motiv ""hvězdné"" filosofie. Je zajisté též správné, že filosofie k vypracování obrazu světa přečasto přispívala a že mnozí filosofové, zvláště antičtí, tu podali příspěvky prvořadého významu. Ale sledujeme-li vývoj obrazu světa v jeho hlavních etapách a rovněž tak epochy vývoje filosofie, pozorujeme snadno, že se nikterak nekryjí, jak by to bylo nutné, kdyby za nimi stála táž funkce. Neboť pro vývoj obrazu světa mají význam často docela jiné věci než pro vývoj filosofie. Čím např. Kantova kritická nauka ovlivnila obraz světa? A přece od ní počítáme bezpečně novou epochu filosofie. Descartův obraz světa je ve svém konkrétním provedení čímsi až směšně tvrdošíjným, jak projevil jednou svou pádnou poznámkou Pascal; jen určité všeobecné rysy přešly z něho do obecného povědomí, ty ovšem s velmi pronikavým výsledkem. Ale jeho nejvlastnější filosofický objev sebevědomí: stal se snad součástí nového obrazu světa? Jistě ne stejnou měrou, stejně všeobecně a hluboce jako Galileiho a Newtonova přírodověda, jako vývojová myšlenka, jako historická kritika, v novější době třeba mendelismus a nauka o intimní struktuře hmoty, odlišné tak silně od jejích makroskopických projevů. Tak pozorujeme, že filosofie má sice blízký vztah k obrazu světa, ale že to není vztah totožnosti; že se tento obraz v určitých dobách zabarvuje filosoficky, v jiných se od filosofie emancipuje; že filosofie jednou k němu směřuje, podruhé se oň desinteresuje. V některých dobách se snaží filosof se vším možným úsilím přepracovat daný obraz skutečnosti, v jiných má dosti na tom, že řeší své vlastní intimní otázky. Jako by se filosofie pohybovala mezi dvěma meznými úlohami: najít k svému pojetí jsoucna odpovídající obraz skutečnosti a najít k danému obrazu skutečnosti odpovídající ideu jsoucna. Přesto však, že filosofický obraz světa bývá nejjednotnější, bylo by omylem ztotožňovat filosofii s funkcí jednoty obrazu světa. Obraz světa může být jednotný bez filosofie, alespoň bez výslovného filosofování. Jednota obrazu světa, tj. jeho kontinuita bez prázdných, neobsazených míst a na podkladě jednotné zásady, existuje v magickém, astrobiologickém, monotheisticky náboženském obrazu světa i mimo všecku filosofii. Krátce, do obrazu světa nemusí přicházet jednota z výslovně uchopené ideje jsoucna, nýbrž z pouhé životní nálady, jež stojí za ním a v níž je určité porozumění jsoucna obsaženo tak, že dovede skutečnosti, kvaziskutečnosti i neskutečnosti našeho okolí pořádat s automatismem magnetu tvořícího silové pole. Je nyní nesporný fakt, že takových základních životních nálad, vhodných k funkci jednoty v obrazu světa, je celá řada, a byly učiněny pokusy přiřadit je k jednotlivým typům obrazu světa, například již Diltheyem. Filosofie pak z tohoto hlediska vypadá uvězněnou v možnostech, které jsou těmito předfilosofickými světocity narýsovány, nezdá se pak ničím jiným než pojmovým jejich propracováním a vytěžením, alespoň pokud se zabývá problémy světa v celku. Tak je podle Diltheye každá naturalistická filosofie založena na pocitu lhostejnosti světového dějství vůči lidské malosti; filosofie svobody na heroickém pocitu nezávislosti vůle na vnějším dění; objektivní idealismus na pocitu jednoty života mimo nás i v nás. V diskrepanci těchto světocitů tkví pak též důvody nepřevodné rozličnosti filosofických soustav, pokud jim jde o pojem světa v celku; tato diskrepance pak odsuzuje každou ""metafyzickou"" filosofii, aby věčně bloudila v začarovaném kruhu těchto několika základních světonázorových typů. Nevzniká však celá tato perspektiva na tom základě, že se nevychází při řešení těchto otázek od světového názoru ve smyslu aktivním, tvůrčím, nýbrž ze sedimentovaného obrazu světa? Není rozmanitost světocitů, jednotu dávajících prožitků, z nichž vychází jednota obrazu světa, viděna jen proto na stejné úrovni, že obrazy světa, tyto objektivní sedimenty, nutně takto na stejné objektivní, předmětné úrovni jsou? Obrazy světa jsou součásti tohoto objektivního universa, jeho částečným a zkřivujícím zrcadlem; avšak platí to rovněž pro ony hlubší zážitky, které stojí za nimi? Položíme-li obrazy světa a filosofické soustavy na jedinou úroveň, budou si zajisté odporovat, poněvadž každý z těchto zjevů má pretenci zachytit celek, a přece se od sebe liší; avšak existuje nutnost chápat je takto, nebo máme možnost přeložit tyto rozdíly do nějaké nové dimenze jako do hloubky? Domníváme se nejen, že je to možné, nýbrž přímo že analytická i dokládající fakta k tomu nutí. Viděli jsme již při analýze světa, světonázoru a duchovního života, že vznik duchovního života je spojen s jakýmsi postupem do hloubky, s otřesením dosavadních jistot a vznikem nových možností, zahlédnutých v tomto otřesu. Ač tedy jde o zkušenost, není tato zkušenost pouhá ""slepá zkušenost"" nejen proto, že vede k novému vidění, nýbrž protože předchozí život se v ní stává průhledným, jako se stávají bludné cesty jasnými v své bezcílnosti, jakmile je jednou objevena pravá. Filosofický tvůrčí světový názor je objevení nejvyšší ideje jsoucna v otřesné zkušenosti typického charakteru, která není nikterak ryze intelektuální, ale obsahuje intelektuální princip: princip nové pochopitelnosti, dosavadním myšlením nikterak adekvátně nepřipravený, ale přesto schopný roztít jeho uzly, jeho problémy. Poněvadž jde o základní zkušenost, není nikterak možno ji předem racionalizovat, určit, uzákonit; není nikdy možno říci, kam až nás povede a z které stránky dovolí jsoucno uchopit. Těm, kdo stojí mimo ni, je sice možno vyložit slovně důsledky pojetí, jež v ní je zahlédnuto, ale přece od takových nelze očekávat plné pochopení do vší hloubky, a to z toho důvodu, že se mezi ně a člověka, stojícího v hloubce, klade přirozený a automaticky tvořený výklad, vycházející z normální názorové roviny a zamezující cestu k hloubce. V tomto posléze zmíněném pochopení tkví fenomén nepřímo potvrzující cestu k filosofii jako cestu do hloubi. Je to fenomén sofistiky. Sókratés není Sókratem pouhou logikou, jak připustí každý, kdo se zabýval problémem jeho osoby, ale nad sofisty vítězí ryze logickými prostředky. Sofista je popěrač hloubky; vidí ji vždy z hlediska pouhé roviny, používaje přitom prostředků, které jsou právě po ruce. Proto je fenomén sofistiky v podstatě širší, než se zdá udávat jeho původní rámec - existuje i mimo oblast filosofie. Ale jediná filosofie ze všech činností ducha má v tom, že jejím výsledkem je vždy hlubší nebo nově hluboké pochopení jsoucna, výslovnou zbraň proti sofistice, zatímco ostatním oblastem ducha proti ní je zbraní mlčení a věrnost sobě. vakát 1) ""V těch dlouhých rozhovorech, které duše vede ve svých samotách, odpovědi němé a utajené položeny jsou před otázkami. Odpovědi jsou věčné, otázky čekají na svůj čas, aby směly býti oděny světlem a zvukem."" – O. Březina, Tajemné v umění, in: Hudba pramenů a jiné eseje, Praha 1989, str. 9. (Pozn. vyd.) --------------- ------------------------------------------------------------ --------------- ------------------------------------------------------------",0
428,445,"Recenze na: M. Novák, Česká estetika od Palackého po dobu současnou",1942,,0
429,446,"Recenze na: O. F. Bollnow, Das Wesen der Stimmungen",1942,,0
430,447,"Recenze na: A. I. Bláha, Dnešní krise rodinného života",1942,,0
431,448,"Recenze na: V. Čermák, O podstatě práva",1942,,0
432,449,"Recenze na: J. Hořejší, Jak studovat",1942,,0
433,450,"Recenze na: V. Úlehla, Za oponou života",1942,,0
434,451,"Recenze na: L. Kratochvíl, F. Drtina",1942,,0
435,452,"Recenze na: O. F. Bollnow, Das Wesen der Stimmungen",1942,,0
436,453,"Recenze na: J. Popelová, Pravda a jistoty",1942,,0
437,454,"Recenze na: J. Červenka, Friedrich Nietzsche",1942,,0
438,455,"Recenze na: V. Čermák, K logické podstatě práva",1942,,0
439,487,"Recenze na: K. Svoboda (ed.), Zlomky předsokratovských myslitelů",1947,,0
440,490,Platon,1948,,0
441,491,Počátky teorie a učených škol,1948,,0
442,492,La philosophie en Tchécoslovaquie et son orientation actuelle,1948,,0
443,493,Český humanismus a jeho poslední slovo v Rádlovi,1948,,0
444,494,Humanismus Edvarda Beneše,1948,,0
445,495,"Z nové francouzské filosofické literatury, I",1948,,0
446,496,K úmrtí N. Berdjajeva,1948,,0
447,497,Aristoteles,1949,,0
448,498,J. L. Hromádka a filosofie,1949,,0
449,499,Remarques sur le probleme de Socrate,1949,,0
450,502,"Recenze na: R. Bultmann, Das Urchristentum im Rahmen der antiken Religionen",1952,,0
451,503,Jan Amos Komenský,1952,,0
452,524,J. A. Komenský a vyučování přírodním vědám,1957,,0
453,535,"Recenze na: J. Hendrich, Comeniana",1957,,0
454,542,"Recenze na: J. A. Komenský, Izbrannye pedagogičeskije sočinenija",1958,,0
455,543,"Recenze na: J. A. Comenius, Große Didaktik",1958,,0
456,544,"Recenze na: J. A. Comenius, Große Didaktik",1958,,0
457,545,"Recenze na: Ł. Kurdybacha, Działalność Jana Amosa Komeńskiego w Polsce",1958,,0
458,549,Několik poznámek K článku Jos. Tvrdého „Komenský a Descartes“,1959,,0
459,550,O mnohoznačnosti a jednoznačnosti filosofického textu,1941,,0
460,581,Otázka solipsismu a argument souvislého snu,1942,,0
461,582,Dějepis filosofie a její jednota,1942,,0
462,583,Fragmenty o jazyce,1942,,0
463,584,Nicolai Hartmann šedesátiletý (20. 2. 1942),1942,,0
464,585,"Leonardo da Vinci, Úvahy o malířství",1942,,0
465,586,"Leonardo da Vinci, Tagebücher und Aufzeichnungen",1942,,0
466,587,"O. F. Bollnow, Das Wesen der Stimmungen",1942,,0
467,599,"J. Patočka, Dvojí rozum",1942,,0
468,600,"Úmrtí [Nekrolog J. Tvrdého (19. 9. 1877 — 13. 3. 1942), který zahynul v koncentračním táboře Mauthausen, nepodepsáno.]",1942,,0
469,601,Poznámky o rozporu,1943,,0
470,602,K článkům „Naší vědy“ o mých publikacích,1943,,0
471,603,"R. Woltereck, Ontologie des Lebendigen",1943,,0
472,604,"B. Knoop, Hegel und die Franzosen",1943,,0
473,605,"H. Lipps, Die menschliche Natur",1943,,0
474,606,"H. G. Gadamer, Volk und Geschichte im Denken Herders",1943,,0
475,607,"Geistige Überlieferung, 2",1943,,0
476,608,Encyklopedická hesla,1943,,0
477,609,SYMBOL ZEMĚ U K. H. MÁCHY,1944,,0
478,610,"Doslov ke knize: I.  Kant, Kritika praktického rozumu",1944,,0
479,611,"G. W. F. Hegel, Filosofie, umění a náboženství a jejich vztah k mravnosti a státu",1944,,0
480,612,"J. Chalupecký, Smysl moderního umění",1944,,0
481,613,PŘEHLEDNÉ DĚJINY FILOSOFIE,1945,,0
482,614,75 let N. O. Losského,1945,,0
483,615,PRAESOKRATOVSKÁ FILOSOFIE,1946,,0
484,616,Masaryk a naše dnešní otázky,1946,,0
485,617,Masaryk včera a dnes,1946,,0
486,618,Ideologie a život v ideji,1946,,0
487,619,K dopisu Timotheovu,1946,,0
488,620,Útěcha z filosofie,1946,,0
489,621,Dnešní cesta Ruska,1946,,0
490,622,Karel Černý,1946,,0
491,623,SOKRATES,1947,,0
492,624,Exkurs o attické tragédii,1947,,0
493,625,Pochybnosti o existencialismu,1947,,0
494,626,Šalda mezi včerejškem a dneškem,1947,,0
495,627,Osobnost a tvorba,1947,,0
496,628,"Předmluva ke knize: J. Tvrdý, Úvod do filosofie",1947,,0
497,630,Ještě k některým novějším kritikám Rádla,1947,,0
498,631,"E. Rádl, Útěcha z filosofie",1947,,0
499,641,Remarques sur le probleme de Socrate,1949,,0
500,642,Josef Čapek – myslitel,1950,,0
501,643,"Čas, mythus, víra",1952,,0
502,646,Dvojí filosofování mladého Komenského,1953,,0
503,647,Aristotelova filosofická přírodověda,1953,,0
504,648,První kritikové aristotelismu,1953,,0
505,649,Rozklad Aristotelovy dynamiky a předehra moderního mechanismu,1953,,0
506,650,Mezihra na prahu moderní vědy: Cusanus a Komenský,1953,,0
507,651,Cusanus a Komenský,1954,,0
508,652,Galileo Galilei a konec starověkého kosmu,1954,,0
509,653,Slovo úvodem,1955,,0
510,654,"J. Brambora, Knižní dílo J. A. K..omenského, Praha 1954",1955,,0
511,655,"Vydání díla: Preceptor gentium, Comenii cogitationes de societate reformanda – Vychovatel národů, Komenského úvahy o přetvoření společnosti",1955,,0
512,656,Filosofie dějin v Palackého Krásovědě,1956,,0
513,657,Idea božnosti v Palackého Krásovědě,1956,,0
514,658,Komenský a hlavní filosofické myšlenky 17. století,1956,,0
515,659,Bacon Verulamský a Komenského Didaktika,1956,,0
516,660,Náčrt Komenského díla ve světle nových objevů,1956,,0
517,661,K otázce základního a aplikovaného výzkumu,1956,,0
518,662,"Doslov ke knize: J. A. Komenský, Gentium salutis reparator, Posel míru a blaha národů",1956,,0
519,663,O pozdních pedagogických spisech J. A. Komenského,1956,,0
520,664,Kolem jubilea akademika O. Chlupa,1956,,0
521,665,Dnešní stav vydání děl J. A. Komenského,1956,,0
522,666,J. A. Komenský a vyučování přírodním vědám,1957,,0
523,667,Základní filosofické myšlenky J. A. Komenského v souvislosti se základy jeho soustavného vychovatelství,1957,,0
524,668,Některé z dnešních úkolů bádání o Komenském,1957,,0
525,669,Filosofické základy Komenského pedagogiky,1957,,0
526,670,O vzniku a stavbě díla „Opera didactica omnia“,1957,,0
527,671,"""Commentationes """,1957,,0
528,672,Prof. Jean Piaget v Praze,1957,,0
529,673,"Komenského učebnice pro národní školu, Janua linguarum a Velká didaktika",1957,,0
530,674,"Velká didaktika, Bacon a Josef Hendrich",1957,,0
531,675,Nad komeniologickou prací Dmytra Čyževského,1957,,0
532,676,K textu II. gradu „Pansofie“,1957,,0
533,678,Komenský v Psychological Review,1957,,0
534,679,O Hegelově pojetí zkušenosti,1958,,0
535,680,Bolzanovo místo v dějinách filosofie,1958,,0
536,681,Úvod prvního svazku Vybraných spisů J. A. Komenského,1958,,0
537,682,Komenského oslavy v Rumunsku,1958,,0
538,683,Mezinárodní konference k jubileu 300. výročí vydání amsterdamského souboru děl J. A. Komenského „Opera didactica omnia“ pořádaná Československou akademií věd v Praze v září 1957,1958,,0
539,688,Oslavy Jana Amose Komenského v Rumunsku ve dnech 13. – 21. 11. 1957,1958,,0
540,689,L’état présent des études coméniennes,1959,,0
541,690,"G. W. F. Hegel, Dramatická poesie",1959,,0
542,691,Několik poznámek K článku Jos. Tvrdého „Komenský a Descartes“,1959,,0
543,692,Vývoj pedagogického myšlení Komenského ve všenápravném období,1960,,0
544,693,"Slavnostní zasedání na počest 70. narozenin Todora Pavlova, presidenta Bulharské akademie věd",1960,,0
545,694,Poznámky a komentář k českému překladu Hegelovy Fenomenologie ducha,1960,,0
546,695,L’idée d’espace depuis Aristote jusqu’a Leibniz,1961,,0
547,696,Cesta světla – předosvícenská brána k osvícenským ideálům,1961,,0
548,697,O významu Francise Bacona z Verulamu,1961,,0
549,698,"Recenze na: J. Polišenský, Nizozemská politika a Bílá hora",1961,,0
550,699,"Vydání díla: Aristoteles, První analytiky – Organon III",1961,,0
551,700,Hegelova estetika jednání,1961,,0
552,701,Z osudů Komenského Opus grande,1962,,0
553,702,"Vydání díla: Aristoteles, Druhé analytiky – Organon IV",1962,,0
554,703,"Recenze na J. Semotán, Mentální hygiena v díle J. A. Komenského",1962,,0
555,704,J.-J. Rousseau,1963,,0
556,705,Bernard Bolzano,1963,,0
557,706,Svět Ivana Vyskočila,,,0
558,707,Les antécédents hussites de Comenius,1963,,0
559,708,O významu Všeobecné porady o napravení věcí lidských pro celkové dílo a oceňování J. A. Komenského,1963,,0
560,709,"ARISTOTELES, JEHO PŘEDCHŮDCI A DĚDICOVÉ. STUDIE Z DĚJIN FILOSOFIE OD ARISTOTELA K HEGELOVI",1964,,0
561,710,O filosofickém významu Aristotelova pojetí pohybu a historických výzkumů věnovaných jeho vývoji,1964,,0
562,711,Kulhavý poutník Josef Čapek,1964,,0
563,712,Zur Entwicklung der ästhetischen Auffassung Hegels,1964,,0
564,713,Jean-Paul Sartre návštěvou ve Filosofickém ústavě ČSAV,1964,,0
565,714,Dvě filosofické návštěvy v poslední době,1964,,0
566,715,Recenze na: Hegel-Studien,1964,,0
567,716,"Recenze na: J. A. Comenius, Pampaedia",1964,,0
568,717,Die Lehre von der Vergangenheit der Kunst,1965,,0
569,718,O Burckhardtově pojetí renesance,1965,,0
570,719,Gehlenovy názory o úloze umění v antropogenezi,1965,,0
571,720,A. Gehlen o moderním výtvarnictví,1965,,0
572,721,La doctrine husserlienne de l’intuition eidétique et ses critiques récents,1965,,0
573,722,Úvod do Husserlovy fenomenologie,1965,,0
574,723,"K prehistorii vědy o pohybu: svět, země, nebe a pohyb lidského života",1965,,0
575,724,Aristoteles,1965,,0
576,725,K vývoji Hegelových estetických názorů,1965,,0
577,726,Jací jsme a jací nejsme,1965,,0
578,727,5. mezinárodní kongres Hegelovy společnosti v Salcburku,1965,,0
579,728,K referátu Dušana Machovce,1965,,0
580,729,Komenského názory a pansofické literární plány od spisů útěšných ke Všeobecné poradě,1966,,0
581,730,"Epičnost a dramatičnost, epos a drama",1966,,0
582,731,Hegelův filosofický a estetický vývoj,1966,,0
583,732,"Epilogus. Doslov ke knize: J. A. Comenius, De rerum humanarum emendatione consultatio catholica, díl 2",1966,,0
584,733,"Předmluva ke knize: Simone de Beauvoir, Druhé pohlaví",1966,,0
585,734,Francouzský existencialismus a Simone Beauvoirová,1966,,0
586,735,Simona Beauvoirová a Druhé pohlaví,1966,,0
587,736,Hegelova Estetika v českém překladu,1966,,0
588,737,ÚVOD DO STUDIA HUSSERLOVY FENOMENOLOGIE,1966,,0
589,738,"Čas, věčnost a časovost v Máchově díle",1967,,0
590,739,Prirodzený svet a fenomenológia,1967,,0
591,740,Ještě jedna Antigona a Antigoné ještě jednou,1967,,0
592,741,Ladislav Klíma. Pokus o rozbor klíčových tezí,1967,,0
593,742,Roman Ingarden. Pokus charakteristiky filosofické osobnosti a díla. Pokus charakteristiky filosofické osobnosti a díla,1967,,0
594,743,Slova a věci. Rozbor antropologiocké epochy evropského myšlení v archeologii Michela Foucaulta,1967,,0
595,744,K filosofovým šedesátinám. S Janem Patočkou o filosofii a filosofech.,1967,,0
596,745,"Je dobře vědět, o čem je řeč",1967,,0
597,746,Nejen o LN,1967,,0
598,747,Příležitost pro filosofii. Ed. J. Hes,1967,,0
599,748,Hodnocení filosofické produkce,1967,,0
600,749,"Předmluva [doporučení] ke knize: K. Schaller, Studie k systematické pedagogice",1967,,0
601,750,"Hesla: Kierkegaard, Spinoza",1967,,0
602,751,PŘEDSOKRATOVSKÁ FILOSOFIE,1968,,0
603,752,Věda a její filosofie v posledním padesátiletí,1968,,0
604,753,Husserlův pojem názoru a prafenomén jazyka,1968,,0
605,754,O principu vědeckého svědomí,1968,,0
606,755,L’art et le temps,1968,,0
607,756,Die Kritik des psychologischen Objektivismus und das Problem der phänomenologischen Psychologie bei Sartre und Merleau-Ponty,1968,,0
608,757,Max Scheler. Pokus celkové charakteristiky,1968,,0
609,758,Profesor L. Landgrebe a jeho Filosofie přítomnosti,1968,,0
610,759,"Husserlova fenomenologie, fenomenologická filosofie a Karteziánské meditace",1968,,0
611,760,Vznik ČSR a idea dnešní doby,1968,,0
612,761,Životní jubileum J. B. Kozáka,1968,,0
613,762,Falešná teorie národa a Slovensko,1968,,0
614,763,Reflexions sur la relation entre science et morale traditionelle,1968,,0
615,764,"prázdné: [Protestní rozklad Československé akademii věd, Ministerstvu školství, Ústřednímu výboru KSČ, oddělení pro vědu v Praze",1968,,0
616,765,K ideji Národního divadla,1968,,0
617,766,Pedagogika a pedagogové. Prohlášení,1968,,0
618,767,Die Funktion der Literatur in der Gesellschaft,1968,,0
619,768,Výzva,1968,,0
620,769,Dilema v našem národním programu – Jungmann a Bolzano,1969,,0
621,770,O SMYSL DNEŠKA. DEVĚT KAPITOL O PROBLÉMECH SVĚTOVÝCH I ČESKÝCH.,1969,,0
622,771,Inteligence a opozice,1969,,0
623,772,Morálka obecná a morálka vědce,1969,,0
624,773,Spisovatel a jeho věc,1969,,0
625,774,Česká filosofie a její soudobá fáze,1969,,0
626,775,Náš národní program a dnešek,1969,,0
627,776,Co je existence?,1969,,0
628,777,"Romantismus, romantika, romantický a příbuzné pojmy",1969,,0
629,778,Úvahy nad Readovou knihou o sochařství,1969,,0
630,779,Filosofie českých dějin,1969,,0
631,780,† Karl Jaspers. 23. II. 1883 – 26. II,1969,,0
632,781,J. A. Komenský – metafyzický univerzalismus,1969,,0
633,782,Utopie und System der Ziele der Menschheit bei Comenius,1969,,0
634,783,ÚVOD DO HUSSERLOVY FENOMENOLOGIE,1969,,0
635,784,Maličko o Edmundu Husserlovi při příležitosti 110. výročí jeho narození,1969,,0
636,785,J. A. Komenský a dnešní člověk,1970,,0
637,786,O filosofii J. A. Komenského,1970,,0
638,787,Comenius und die offene Seele,1970,,0
639,788,Betrachtungen über die Pambiblia des J. A. Comenius,1970,,0
640,789,De la relation entre la science et la morale traditionelle,1970,,0
641,790,Der Subjektivismus der Husserlschen und die Möglichkeit einer asubjektiven Phänomenologie,1970,,0
642,791,Heidegger vom anderen Ufer,1970,,0
643,792,Ivanov,1970,,0
644,793,PŘIROZENÝ SVĚT JAKO FILOSOFICKÝ PROBLÉM,1970,,0
645,794,Přirozený svět v meditaci svého autora po třiatřiceti letech,1970,,0
646,795,Duchovní základy života v naší době,1970,,0
647,796,Hrst úvah nad Pambiblií J. A. Komenského,1970,,0
648,797,IL SENSO DELL’OGGI IN CECOSLOVACCHIA,1970,,0
649,798,"Georg Wilhelm Friedrich Hegel – filosofie absolutna, filosofie člověka a dějin",1970,,0
650,799,"Recenze na: M. Blekastad, Comenius. Versuch eines Umrisses von Leben, Werk und Schicksal des Jan Amos Komenský",1970,,0
651,800,"Selv om ytringsfriheten knebles kan ingen ta min tanke fra meg!( I když je svoboda projevu potlačena, nikdo mi nemůže vzít mou myšlenku!)",1970,,0
652,801,DIE PHILOSOPHIE DER ERZIEHUNG DES J. A. COMENIUS,1971,,0
653,802,Der Subjektivismus der Husserlschen und die Forderung einer asubjektiven Phänomenologie,1971,,0
654,803,Pravda mýtu v Sofoklových dramatech o Labdakovcích,1971,,0
655,804,Německá duchovnost Beethovenovy doby,1971,,0
656,805,La philosophie de la crise des sciences d’apres E. Husserl et sa conception d’une phénoménologie du monde de la vie,1972,,0
657,806,Weltganzes und Menschenwelt. Bemerkungen zu einem zeitgenössischen kosmologischen Ansatz,1972,,0
658,807,Nejstarší systematika nauky o duši.,1972,"Nejstarší systematika nauky o duši1 Psychologie je, jak známo, název z počátku novověku. Antice v jejích vědeckoteoretických úvahách, o kterých víme, že byly velice přísné a hluboké, nikdy nenapadlo koncipovat nauku o duši jako zvláštní vědu na způsob matematiky, fyziky a podobně. Aristotelés pokládá nauku o duši zcela přirozeně za součást fyziky a vůbec mu nepřijde na mysl, že by pro ni mohl mít nějaké vlastní jméno. Descartes, který byl pro pojem psychologie jako vědy o faktech vědomí do nedávna určující, pojednal o jedné její části v metafyzice a oddělil od ní převážně naturalisticky pojatou nauku o trpných stavech duše. Existuje stěží seriózní vědecká disciplína, jíž by chyběla kontinuita v pojetí jejího vlastního předmětu tak jako psychologii. Předměty, o nichž se domnívala pojednávat a jejichž existenci považovaly celé epochy za zcela neproblematickou, mizejí ze zorného pole vědeckých diskusí buď úplně, nebo alespoň vyklízejí centrální pozici. Tak je tomu s pojmem duše samým, tak je tomu s ""vědomím"". Zda se nebude muset jakožto nauka o chování vzdát pretence být samostatnou disciplínou a postoupit jednu svou část biologii, druhou sociologii, není pro psychologii jistě marginální, nýbrž osudový problém. Existuje či neexistuje nějaké skutečně vědecké zkoumání toho, co by bylo možno nazvat duchovně-individuálním centrem člověka? Co znamená psychologie jako nauka o osobnosti, je-li pojednána čistě objektivně přírodovědecky či sociologicky? Je ale pozoruhodné, že ani filosofie, která ze své podstaty činí a musí činit duchovní stránku člověka jednou ze svých ústředních záležitostí, nebyla s to vykázat psychologii žádné vhodné místo. Hezky je to vidět na fenomenologických pokusech o určení systematického místa psychologie, o nichž lze vesměs říci, že ztroskotaly. V obdobích krize se často zdá být vhodné uchýlit se k historickému zamyšlení. Lze jím projasnit situaci, v níž dnešní problémy vznikly. Domníváme se, že hlavní problém zní takto: ""duševno"", ""psychično"", ""duchovno"" jako by v souvislosti světa znamenalo něco samostatného, základního; je však psychologie, pojatá jako objektivní přírodní věda, vůbec schopna toto základní jako takové zformulovat, vymezit a uchopit? V této souvislosti může být poučné rozpomenout se na první pokus o rozvinutí systematické nauky o duši a podívat se, jak uspěla. Domnívám se, že v tomto pokusu je in nuce obsažena celá pozdější, stále se opakující pretence ustavit psychologii jako základní vědu, která by měla být pro ostatní vědy východiskem. Na omezeném prostoru, který zde máme k dispozici, se ovšem můžeme dotknout jen některých hlavních bodů. Tradiční představa o duši, kterou řecká filosofie přebírá, je velice vágní a nejednotná. Pochází z předreflexivního stadia, kdy se funkce, obrazy, vlastnosti snadno stávaly samostatnými bytostmi, bylo-li třeba překlenout hrozivou mezeru v porozumění. Tato představa byla v základě realizovanou kontradikcí zkušenosti smrti: život nemůže prostě zmizet, jeho zmizení je přinejmenším absolutně nepochopitelné, ale to, co zbývá, je tím spíše ve vlastním smyslu mrtvé, vykotlané, neúčinné, stínové. Z takové představy nemůže člověku vzejít morální opora, kterou potřebuje tváří v tvář zničení, jež ho ohrožuje úplně jinak než ostatní živé bytosti. Potřebná morální opora byla také vskutku jiné povahy - tvořila ji vazba k obci, odkud mohl člověk doufat, že se mu dostane schválení či odmítnutí, a především toho, co Hannah Arendt tak přesvědčivě předvedla jako nejvyšší hodnotu archaické doby, totiž κλέος ἀέναον ϑνητäν2 jakožto člověku dostupné přetrvávání po smrti. V této situaci se v extatických náboženských hnutích, v mysterijních kultech, u zázračných mudrců šestého století, v orfismu a v pythagorejských sektách objevují pokusy přiblížit člověka božství, které vesměs operují s představou duše a modifikují její smysl. Šíří se myšlenky o přetrvávání života a stěhování duše a prafilosofie je mísí se svými motivy. Všechny tyto motivy a elementy byly pro zásadní filosofické zamyšlení nad duší použitelné jen nepřímo a po hlubokém přepracování. V době řeckého oscvícenství došlo k dalekosáhlému uvolnění vazby na společenství πόλις, což viděno psychologicky pravděpodobně podpořilo rozmach nových představ o duši. Neučinilo je však schopnými vystoupit jako systematická nauka vykládající zkušenost, která by mohla dostát nárokům myšlení školeného rodící se vědeckou přísností a břitkostí dialektické diskuse. Obrysy, součásti, bytnost toho, co bylo označováno jako duše, zůstávaly tak jako dříve v neurčitosti. Představy o přežívání se nadále přidržovaly myšlenek o obnově rodu a názoru o koloběhu duší. Toto je třeba mít před očima, abychom mohli ocenit výkon, jakým byla doktrína o duši v linii Sókratés - Platón. Tato doktrína používá stará jména pro naprosto jiné věci, mluví jako orfici o spojení těla a duše, jež je pro duši osudným atd. Ale za tímto způsobem mluvení je možno vykázat konkrétní fenomény, a teprve tato fenomenální souvislost ukazuje, že tu jde o nauku, kterou je třeba brát filosoficky vážně, a nikoli o nějakou ""básnickou"" fantazii. Je sice správné, že tato doktrína nakonec uvázla na mezi fenomenálně vykazatelného - ale i pro to vytvořila sama nástroje a umožnila nám pochopit, proč k uváznutí došlo. V následujícím se samozřejmě musíme omezit jen na hlavní věci, a určité problémy, jako například ty, které jsou obsaženy v Platónově Timaiu, musíme zcela nechat stranou. Pro naše účely se vyplatí vyjít z úvah páté knihy Ústavy o rozdílu mezi γνäσις nebo ἐπίστημη na jedné straně, δόξα na straně druhé. Odhalení δόξα je korelativní k ἐπίστημη s jejím předmětem, ideou. Δόξα patří tedy k největšímu platónskému objevu a teprve ona je s to nechat zřetelně vystoupit jeho význam. Oblast δόξα je oblast neurčitého nebo nedourčeného až do konce. V této oblasti se nacházejí, mohli bychom říci, předměty obyčejného vnímání, o nichž Husserl říká, že je to pole kolísavě neurčité typiky.1 Toto kolísavě neurčité však ""jest"" vskutku tak, že nelze s přesností říci, že je takové či onaké, a v tomto smyslu také Platón charakterizuje předmět δόξα jako něco, co se nachází mezi bytím a nebytím. V žádném případě nelze tedy δόξα nazývat věděním a ve stejném smyslu k ní patří její protějšek, totiž právě přirozený svět vnímání. Pro δόξα je nyní sice charakteristická především její neurčitost, ale také to, že si jí není vědoma a že svůj protějšek považuje za bytí; proto o ní Platón říká, že ten, kdo v ní žije, je jakoby ve snu a považuje za věc samu něco, co se jí pouze podobá, pouhý jev. Δόξα považuje to, co je 'mezi', za jsoucno, poněvadž není s to objevit to, co je 'za tím', ono nesmíšeně čisté. Nikoli jednoduše ona pozoruhodná složenost, bytostná mnohost přirozených věcí, nýbrž právě tato kolísavá neurčitost je důvodem toho, že tyto mnohé věci, které jsme s to pojmenovávat jen proto, že pro mnohé existuje jedno, jehož jsou 'případy', nikdy nemají čisté charakteristiky, nikdy nejsou čistě krásné, čistě velké, neobnášejí čistě tolik a tolik; a i to zjistíme až tehdy, když odkryjeme ono čisté a nesmíšené samo, jež je teprve měřítkem, které umožňuje porovnávat, měřit a posuzovat. Neboť co zde vlastně znamená měřit? Říká nám to zkoumání v šesté knize Ústavy o vztahu jednotlivých věcných oblastí. Chceme-li určit, co ""znamená"" obraz v zrcadle, musíme mít na mysli něco jiného, než je on sám. Aniž bychom se dívali na zrcadlené samo, musíme je mít zpřítomněno, teprve skrze ně jsme schopni rozpoznat obraz v zrcadle jako odliku; příležitostně můžeme ovšem použít obraz ke zkoumání originálu. Tak používáme reálné útvary při geometrických úvahách a důkazech; při jejich zkoumání musíme mít zpřítomněno něco docela jiného. Co tu máme na mysli, je něco přesného, čistého. Teprve skrze toto čisté se dovídáme, co ""chce"" použitý reálný útvar vlastně znamenat. Mohli bychom snad tedy říci: to, co označujeme jako empirickou geometrii, jako rýsování útvarů a jejich měření, není nic jiného než toto zprostředkované zkoumání čistých, jedinečných a nekolísavých útvarů. Při běžném rýsování, kreslení, vyměřování a poměřování však vůbec nic nevíme o tom, že naše počínání odpovídá pozorování obrazu v zrcadle, že to, co nám umožňuje měřit a konstruovat, vůbec neleží před námi ve viditelném světě, nýbrž týká se mezních útvarů bez tloušťky a tělesnosti, mezi nimiž teprve může být něco takového jako skutečná, exaktní stejnost. Toto provozování geometrie ve světě vnímání se rovná pozorování originálu v zrcadle. To ale znamená: měření, kreslení, počítání ve světě δόξα je možné jedině tak, že existuje svět čistých tvarů, o němž ten, kdo měří, kreslí, počítá, nemá ani zdání. Do oblasti δόξα patří ale nejen věci našeho okolí, které můžeme měřit a porovnávat co do velikosti. I v oblasti věcí lidských platí, že zdání předchází bytí a je s ním zaměňováno. Vidíme sebe samy i druhé jako jednající, pracující a zhotovující, to znamená vždy jako mohoucí, schopné něco vykonat. Tyto výkony slouží vesměs nějakým způsobem k udržování a utváření života a mohou svůj cíl míjet nebo dosahovat, a to v různé míře dokonalosti. K tomu ovšem především patří, že máme o svém cíli jasno. Kdo vládne schopností výtečného výkonu, ten něco ""umí"", je s to tento výkon zajistit, je sám výtečný - získal v nějakém ohledu výtečnost - ἀρετή. Poněvadž se lidský život vždycky odehrává v této jasné, kontrolovatelné, kritizovatelné sféře možností, mohlo by se v tomto zcela přirozeném smyslu říci, že ἀρετή je ""vědění"" - kdybychom se právě nenacházeli ve sféře δόξα. Úvahy o výtečnosti, které docela spontánně provádíme, jsou analogické měření v oblasti věcí. Neexistuje nicméně žádná geometrie lidské sféry, záležitostí ""morálních"", jak jsme zvyklí říkat. Ne že by tady nebyly žádné myšlenkové pochody vyznačující se nutností, podobně jako je tomu u geometrických důkazů. Nejsou zde ale žádná tak pohodlná a nahlédnutelná, pozitivní východiska jako v geometrii. Tato geometrická východiska jsou ovšem taková, že nám o tom nejdůležitějším, z něhož vše pramení, nevydávají počet. Proto je cesta vykazování čistého v oblasti věcí lidských opačná: nelze vyjít z žádného vědění, ani hypotetického, nýbrž je nutno vyjít z vykázání toho, že toto vědění nemáme. Důvodem je, že v oblasti věcí lidských od začátku narážíme na něco, co se zásadně vzpírá být určováno něčím jiným. Všechno lidské konání a působení se děje kvůli nějakému dobru. Děláme něco, protože si od toho slibujeme něco dobrého, co se nás přímo nebo nepřímo týká. Oblast ἀρετή může ještě poskytovat záminku k využití zdání, člověk se může chtít zdobit falešnou výtečností, což ukazuje, že zde existuje zdání a bytí; avšak co se týče dobrého, nespokojí se nikdo se zdánlivým, nýbrž požaduje pravé dobro. Dobro se tak dává jako to, co sice nemusí být poznáno (přestože je vždy v jistém smyslu známo), ale ve všem konání a snažení je tím, co si opravdu přejeme. Je v tomto smyslu nezfalšovatelné. Je tím, jež je přítomno ve všem, co je k něčemu dobré, a jež je jako takové určuje. Tak je ve všech nejrozmanitějších ohledech jedním. To má ovšem se vším čistým společné. Existuje však něco, co stojí ještě nad čistým samým. Dobro je totiž nejen jednotou, která stojí za oním mnohým, s nímž se setkáváme a kterou toto mnohé zrcadlí, nýbrž je tím, co tuto rozmanitost sjednocuje. Sjednocuje to, co je něčeho schopno, co je mohoucí, s tím, co je jsoucí, takže činí jsoucí k něčemu dobrým, k něčemu, co má pro mohoucí smysl. Proto ale přesahuje všechno a každé jsoucno a všechny oblasti toho, s čím se setkáváme a co nám může být přítomno. I čisté činí dobrým a vhodným pro nahlížení rozumem a pro čistý pohyb vedení důkazů. Dobro je tedy jako slunce, které teprve činí viditelným to, co je kolem nás. To je důvod, proč je u Platóna se sluncem srovnáváno. Toto srovnání je nutné, neboť více než skrze podobenství, jakoby v zrcadle, nejsme my lidé schopni dobro uchopit. I to, co je čisté v nejvyšším stupni, co chápeme čistým rozumem, je v tomto chápání jen zrcadlením tohoto nejvyššího. Dobro je tedy podmínka, kterou musí splňovat všechno jsoucno, aby mohlo vystoupit vůči schopnosti něco s ním podniknout, a také podmínka pro to, aby mohoucí samo mohlo toto setkání vykonat. Pro tento výkon musí v nás ale být něco odpovídajícího, nějaké odpovídání, které je právě tak jako dobro emanativní povahy. Činí-li dobro věci přístupnými, pak musí na druhé straně docházet k nějakému přistupování. Ve světle dobra musí dojít k přístupu k věcem samým. Přístup k věcem samým, který k nám věci příslušným způsobem přivrací a nechává je v našem životě vystupovat jako to, co život potřebuje, musí tudíž být nějaký pohyb. Umožňujícímu, emanativnímu dobrému musí odpovídat pohyb, který ono mohoucí, v možnostech žijící vykonává nikoli z cizího popudu, nýbrž z tohoto vnitřního vztahu, z odpovídání slunečné povaze dobra. Toto mohoucí, uvedené vnitřně do pohybu porozuměním tomu, co je samo o sobě dobré, mohoucí, které ve svém pohybu tomuto o sobě dobrému odpovídá, aby samo sebe odpovídajícím způsobem utvářelo, je duše. Pohyb duše směřuje k tomu, co se ve světle dobra stává vně člověka přístupným. Duše tedy vystupuje z člověka ven a skrze rozumějící výkon nebo čin se opět vrací k sobě, a sebe samu tím kvalifikuje. Duše a její pohyb jsou bytostně jedno, nelze jedno od druhého odtrhovat. V žádném případě není duše pohyb nebo změna odehrávající se na něčem jako substrátu. Vztah duše k jejímu pohybu zdá se nám připomínat vztah, který Husserl stanovuje mezi původními aktivitami a v nich se rodícími habitualitami monády. Tak je duše a ve světle dobra prováděný pohyb ze sebe ven a k sobě nazpátek jedno a totéž. Duše je v základě samopohyb. Nejčistěji se tento v sobě kroužící pohyb uskutečňuje v ideové sféře čistého, kde zabývání se čistým posiluje duši v tom nejušlechtilejším, čeho je mocna, v rozumu, a to tak, že prohlubuje její náhled do toho, kam sama patří. Duše by tedy jako samopohyb nebyla nic3 jiného než v chápajícím konání se uskutečňující odpovídání, příslušející k tomu, co bylo skrze dobro učiněno pochopitelným. Není třeba se ptát, jak se duše může stát činnou, protože činností, a to chápající činností, jest, byť byla právě jakkoli pobloudilá. Na první pohled můžeme být tedy v pokušení považovat toto ""sebe samo v pohyb uvádějící"" za reprízu staršího určení Alkmaiónova;4 při bližším přihlédnutí však vidíme fenomenální souvislost, po níž není u Alkmaióna ani stopy. Jeden důsledek však Alkmaióna přece jen připomíná. Jakožto základní pohyb člověka, bytosti jsoucí v možnostech, je duše vykonáváním života, a to znamená, že jejím výkonem je oživování.5 To je smysl jejího spolubytí s tělem. A jakožto oživující a bytostně pohyblivá je bytostně protikladem k mrtvému a s ním neslučitelná. Nemůže být myšlena jinak než sama v pohybu, něčím pohybující a něco oživující, a poněvadž je odpovídáním čistému a závaznému, a poněvadž je tím věčně - v tom smyslu, že obyčejné bytí v čase pro to nemá žádný smysl - je duše bytostně schopna a povolána problematizovat to, co se zprvu zdá být jedině skutečné. To však je zcela nový smysl její nesmrtelnosti. Už to není neustálé trvání v čase na způsob ""přírody"", jako ve starých, tradičních představách o přežívání duše, nýbrž nesmrtelnost napříč smrtí. Proto také říká Sókratés v Apologii, že i v případě, že by smrt byla něco takového jako vyhasnutí ve věčném spánku, byla by okolnost, že tím necháme celý čas za sebou jako ve spánku jednu noc, zásadním ziskem.6 Takové pojetí δόξα a čistého ukazuje, s jakou naléhavostí je člověk puzen hledat pro lidský život analogon toho, co geometři našli pro oblast věcí - jak usilovně hledá ono čisté, které je v životě předpokládáno, byť nikoli dosahováno. Hledání čistého v oblasti lidského života směřuje vposled k dobru. Dobro je přece to, kvůli čemu každá duše dělá všechno to, co dělá, dobro je měřítkem konání, jeho úspěchu a našeho umění a schopností. Proto je hledání měřítka, tedy toho, co znamená, že se dílo podařilo, spojeno s hledáním ἀρετή. Hledání měřítka vytváří zvláštní lidskou možnost, která umožňuje něco analogického jako v geometrii. Tak jako geometr nám teprve tím, že myslí čisté mezní útvary, umožňuje odkrýt nepřesnost, nedostatečnost všech empiricky reálných měřítek, tak i ten, kdo hledá moudrost týkající se člověka, umožňuje odhalit, že přirozené a nereflektované vztahy života mají charakter δόξα. Ale narozdíl od geometra, který klidně může zůstat u svých mezních útvarů jako hypotéz, je hledač moudrosti zavázán proniknout do oblasti, kde je ἀνυπόϑετον, nepodmíněné, a to ho nutí k tomu, postupovat nepřímo, neboť člověk může mít a stanovit jen hypotézu, nikoli ἀνυπόϑετον, a přesto tu musí ἀνυπόϑετον jako takové být, a to je u nás, lidí, možné jen neustálým přezkušováním všech běžných měřítek a tím, že u toho neúnavně vytrváme. Dobro je tak sice negativní, ale přítomné v originále, samo způsobuje projasňování. Tímto způsobem se hledač moudrosti přece jen od geometra liší; geometr má totiž vědu, která spočívá na něčem, co stojí naproti nám a přesvědčuje nás svou přítomností, zatímco hledač pravdy musí sice zůstat na cestě, ale co mu přitom ukazuje směr, je ἀνυπόϑετον samo. Jinými slovy, geometrii je možno znát, hledajícím moudrost musí člověk být. Z předchozího je však pochopitelné, proč lze hledání moudrosti označit za péči o duši. Kdo o něco starostlivě pečuje, opatřuje to, co je nezbytné, aby jeho život nezanikl, nebo se nedostal do potíží. Péči o duši jde o to, co ji činí dobrou, úspěšnou, skutečně schopnou něco vykonat, tedy o to, aby vztah k dobru, který ji činí duší, byl co možná nenarušený, aby této vazbě nestály v cestě překážky a aby nebyla sváděna na zcestí. Neboť pohyb duše je sice jednotný, ale nikoli jednoduchý, odehrává se nutně v různých oblastech; o tom nás poučuje již jeho východisko, jímž je δόξα. Hledání moudrosti tedy neznamená, že máme vědění, nýbrž hledání samo je pohyb a nejkrajnější vypětí duše, která se z oblasti nezřetelného a splývavého usiluje dostat do oblasti čistého; pohyb duše je jen v extrémně mezním případě čistý kruhový pohyb, jak byl vylíčen výše, od sebe ven, k čistému, které je ozářeno dobrem, a odtud zpět k sobě jakožto očištěné. Její obvyklá dráha je daleko složitější. Pohybuje se totiž, poněvadž se nemůže přimknout výhradně k čistému, v oblasti δόξα. Protože však její bytností je samopohyb, musí mít to, co ji odvrací od čistého a uvádí na cestu neurčitým, v sobě samé. Odtud nauka o ""částech duše"", která se zdá být na první pohled v rozporu s jednotnou bytností duše, ve skutečnosti však představuje rozvinutí této jednotné bytnosti do jednotlivých funkcí. Duše je sice jednotná v tom smyslu, že svůj pohyb vykonává vždy sama ze sebe, přičemž si stále ze své vazby k dobrému přivrací k sobě z vnějšku to, co je pro ni dobré, a odvrací, co je zlé, ale to se děje v různých oblastech, v čisté nebo smíšené, duše tedy má zásadně rozdílné způsoby, jak se pohybovat a být, které k ní však stejnou měrou patří. Kromě pohybu ze sebe ven a odtamtud k sobě zpět existuje ještě jiný, který bychom mohli s mýtem Faidra7 označit jako pohyb vzhůru či dolů a který ovlivňuje usídlení prvního pohybu v horní či dolní oblasti. V duši samé tedy existuje něco, co ji váže k nižší oblasti a co je v základě totéž jako to, co ji činí mocí, jež oživuje tělo, co ji pak nechává žít pro tělo a z těla, co ji má k tomu, aby bezprostřední rozkoše a požitky, kterých si tělo žádá, tedy ono naprosto individuované, považovala za jediné pravé dobro. A tak jako v duši, v její slunečné vidoucí síle leží to, co určuje její krouživý pohyb v sobě, leží též to, co určuje její pohyb od sebe pryč, v žádostivosti, která s sebou nese temnotu a způsobuje, že duše na čisté zapomíná. Je-li možno onen první, základní pohyb duše nazvat reflexivním, mohli bychom snad také o tom druhém, který směřuje dolů, mluvit jako o pohybu sebeodcizování, poněvadž přece to čisté kroužení v oblasti čistého pod vedením onoho ἀνυπόϑετον představuje vlastní bytnost duše, její 'bytí sebou'. 'Bytí sebou' nemá charakter substrátu, právě reflexivní pohyb ukazuje, že i ""obsah"" duše závisí na tom, jak je vyživována čistým, tedy na pohybu samém. A v podobném smyslu nesmíme ani faktory druhého duševního pohybu od duše samé oddělovat jako nějaké kauzální činitele; jsou pohybem úpadku samým v jeho dominanci, v zaslepenosti tím, co je nejbližší a nejvíce pohlcující, a v jeho ušlechtilé, ale ještě neprůhledné obraně. Že zde nejsou míněny žádné cizí, vně jejího pohybu ležící síly, ukazuje mimo jiné skutečnost, že duše nese za své různé stavy odpovědnost. Úpadek duše je podmíněn v duši sídlícím pohybem oživování neoživeného a péče o ně, je však dovršen teprve tehdy, když duše na čisté a na sebe samu ve vlastním smyslu zapomene. Teprve když povstane to, co je bytostně podřízené, a zcela uchopí vládu nad pohybem duše směrem dolů, teprve tehdy nastává úpadek. Úpadek je tedy nutno vidět jako neklidnou až bouřlivou fázi duševního pohybu, duši v úpadku pak jako bytostně vnitřně rozdvojenou, sebezaslepenou, a přesto bojující. Na sebe zapomenuvší a sebe samu zaslepivší duše se sice vydává na pospas své ἐπιϑυμία,8 její pohyb je pohybem ἐπιϑυμία; hned je tu však instance, která se nad tím jako nad porážkou utrpěnou od sebe samé rozhněvá, aniž je si schopna jasně uvědomit, proč vlastně, ale která duši úpadek přesto ztrpčuje a činí jej nakonec pohybem plným utrpení. Instance pohybu sebeodcizení, ἐπιϑυμία a ϑύμος,9 jej ukazují jako revoltu, jako στάσις, a poukazují na možnost jejich zkrocení podřízením pod právoplatně vládnoucí nahlédnutelné. Myšlenka pohybu duše tak vede zároveň k první systemizaci toho, co by se mohlo nazvat schopnostmi duše a co si v žádném případě nesmíme představovat v přírodovědném smyslu jako síly v třetí osobě, nýbrž co musíme pochopit z principiálně ""možnostní"" přirozenosti duševna. Teprve v této souvislosti lze pak dosáhnout dalšího vyjasnění takových kvalifikací jako libost a nevole, radost a strast, které nepředstavují nic samostatného, nýbrž teprve v souvislosti s pohybem dostávají svůj význam. Z tohoto hlediska není platónský Erós nic jiného než zrušení odcizení, k němuž došlo skrze zapomenutost a sebeoslepení na cestě dolů, není to nic jiného nežli táž cesta opačným směrem. Erós tedy nesmí být zaměňován s prvním základním pohybem, s kruhovým pohybem uvnitř v oblastech bytí. Není to pohyb v čistém (pohyb dialektický) a také ne obyčejné konání a působení v oblasti nepřesného, které se odehrává sice bez vědění, ale rovněž kruhově a s pohledem upřeným na dobro. Je to pohyb v nečistém směřující k čistému. I Erós je boj, a přestože je pozitivní, zaměřený na bytí a na 'bytí sebou', přesto vůbec není bezbolestný, nýbrž probíhá v rozervanosti a jako sebepřekonávání a je spjat s vytvářením pozoruhodného mezipohybu, zvaného Anterós,10 protějšku Eróta, což je etapa, která rovněž probíhá v kruhu. Jakožto protipohyb proti sebeodcizení je Erós rozpomínání. Na každém stupni, i na tom nejnižším, má co činit s věčným. Věčnost života, přetrvávání na způsob rozplozování a rození, ukazuje se však ve spojení s ἐπιϑυμία jako něco pravé nesmrtelnosti vzdáleného a podřízeného. Platónská nauka o duši, toto zkoumání duševna jako lidského života odehrávajícího se na poli pravdy, se z bytostných důvodů zformovalo jako nauka o pohybu. Pohyb duše je odpovídání ideji dobra, a vede proto přes hranice toho, co je dáno v obyčejném světě vnímání a lidské zkušenosti. Filosof, který tento pohyb sleduje, který jej sleduje v jeho celém smyslu, v jeho strukturách, směrech a zákrutech, nemůže jinak, než sledovat jej nejen na cestě k věcem a bližním, nýbrž zároveň na žebříčku, na stupnici oblastí bytí. Naráží přitom nejen na spojení s tělem v jeho původním smyslu, nýbrž i na zkušenost smrti, a může své vlastní působení a konání definovat vzhledem k smrti. Pohyb duše napříč oblastmi bytí mu pomáhá zproblematizovat výlučný nárok δόξα, přirozeného okolního světa na to, že kromě něho nic není, a otřást jím. To je nový smysl platónské nauky o nesmrtelnosti: člověk se nedotýká božského skrze zasvěcení či vytržení v běžném smyslu slova, nýbrž výkonem životního pohybu ve filosoficky projasněném vědění o tomto otřesení a o tom, že v něm nastává průlom k věčnému, jež tentokrát není jednoduše neustálým časovým trváním. Jak patrno, je zde duši přiřčena v universu úloha, která z ní dělá fundamentální, autonomní, s ničím jiným nesrovnatelné bytí. Tato nauka o duši je zároveň spjata s nejvyššími zájmy člověka, neboť ho nevyvazuje ze státního společenství, a přitom mu dává ještě daleko vyšší postavení v blízkosti božského a daleko hlubší zakořenění v nadčasovém. Pokud jde o ducha tradiční πόλις, nechává jej tato nauka dosahovat nanejvýše ϑύμος, ale tím právě ukazuje, že jejím záměrem není πόλις zrušit, nýbrž dovršit. Tohoto fundamentálního postavení duše a nauky o ní je Platón s to dosáhnout pouze za cenu pozoruhodného důsledku: tak totiž, že duši učiní také počátkem systému fyzikálního. Platónský průlom, který v jeho mýtech tak hlubokomyslně promlouvá na hranici toho, co je možno vědět, je z velké části zásadně spjat s astronomickou alegorií a také ostatní obsah mýtů staví na fyzikálním významu ψυχή. Pohyb duše je totiž Platónem viděn jako zdroj i všech ostatních nitrosvětských pohybů, a to jak v oblasti oživeného, tak neoživeného. Jedině duše má totiž počátek pohybu v sobě samé, vše ostatní je pohybováno něčím jiným, a to zajišťuje duši velkolepou nezávislost a původnost. Jakožto zdroj pohybu sídlí duše přece také původně na nebesích, jejichž pohyb opět nechává růst a prospívat všechno živoucí a zajišťuje vyvažování elementů v pozemském koloběhu. Zdánlivě fantastické rysy, které má vyprávění o osudu duše po smrti, o vycházení a zapadání duší, jsou z velké části podmíněny touto fyzikální stránkou doktríny. Vyústění platónské nauky o duši ve fantastickou fyziku však není nahodilé. Platón musel povznést pohyb duše na toto vševládnoucí místo, neboť to byl nejjednodušší a nejradikálnější způsob, jak jí i kauzálně zajistit nezávislost, bez níž by se pohyb duše musel stát tím, co se odehrává v něčem a na něčem jiném, což by pak způsobovalo nanejvýš komplikované a těžko řešitelné problémy. Jak ale toto jiné, jež nemá strukturu bytí ψυχή, uvést s ψυχή do průhledného vztahu? Nepozbude tu ψυχή všeho toho, čeho se platónská fenomenologie pohybu duše dobrala a co o něm vybádala? Nebude pak zkoumání duše muset promýšlet stále znovu a znovu něco, co je svým smyslem od duše zcela odlišné a co bude třeba teprve pracně uvádět v soulad s nahlédnutími, k nimž zkoumání duše došlo? Platónská nauka o duši se nám tedy ukázala jako fenomenologie, spjatá s fantastickou fyzikou. Tímto spojením sice propůjčila své fenomenologii metafyzický význam, ale zároveň se stala závislou na tom, zda se jí podaří podat fyzikální rozvrh světa. Aristotelés shledal platónský pojem pohybu, pojem toho, co uvádí samo sebe v pohyb, fyzikálně nemožným, poněvadž elementárním paradigmatem pohybu, z něhož ve svém zkoumání vycházel, mu byla věcná změna a na fenomenální aspekty platónského pojmu pohybu nebral zřetel. Aristotelská fyzika je při všem svém ""kvalitativním"" charakteru fyzikou antiduševní. K jejím fundamentům patří, že nemůže existovat nic, co by sebe samo uvádělo ve vlastním smyslu v pohyb, a že pohybující a pohybované jsou vždy různé. Důsledkem toho pro nauku o duši bylo, že duše nebyla nadále vůbec chápána jako pohyb, nýbrž jako jedna z jeho příčin a jako něco sice bytostného, ale přece jen neseného něčím složeným a věcným. Neexistuje žádný jednotný pohyb duše. Neexistuje už cesta duše napříč všemi oblastmi bytí, nýbrž různé duše, které svou jednotu dostávají zvenku, od těla. Duše filosofa neproblematizuje už dané universum, nýbrž zjednává si svou bohupodobnost právě chápajícím zkoumáním daného. Fenomenologie není tedy sice u Aristotela odložena jednoduše stranou, ale je uvedena do závislosti na paradigmatu bytí, který je duši cizí. Daleko složitější je situace v novověku, kdy se stane nesrozumitelným i aristotelský pojem pohybu a s ním související pojem φύσις a mechanistický pohled na přírodu převládne jako vědecky přesvědčivý a nutný. Pojem pohybu bude zcela vyhrazen objektivní res extensa, materiální přírodě v moderním smyslu, která postrádá jakoukoli niternost, a psychično bude uváděno v pohyb výhradně oklikou přes fyzično. Poněvadž však už není viděno jako pohybující se, nemůže už také ze sebe ven a stává se územím v sobě uzavřeným. Již v tom se uplatňuje nové pojetí duše, které si vypůjčuje znaky od objektivního bytí. Duše si je pak stále ještě absolutně jista svým přístupem k pravdě, ale pouze v podobě sebejistoty, všechno ostatní se jí stává problémem, duše se stává ""uzavřenou"". Ještě obtížnější je to na poli kauzálním; postupně je duše z role působícího vytlačována. Začíná se rýsovat alternativa, která byla jak filosoficky, tak přírodovědecky dlouho viděna jako jedině možná, kdy na jedné straně stojí idealismus ve svých rozmanitých více či méně radikálních verzích, na druhé straně pak materialismus. Zdá se sice, že novější pojetí přírody vyhrocenost mechanicismu poněkud zmírňuje a že v nauce o emergenci se materiální kauzalita propojuje se zásadně svobodným vynořováním nového; ale objektivní pojetí bytí zůstává obligatorní a tomu lze nejsnáze učinit zadost tím, že se badatelé pokoušejí vyhnout se problému duše ve všech jeho podobách. Autonomie psychologie, její pozice v základní sestavě věd určených samostatností jejich předmětu, je tím ovšem kompromitována, čímž se sice psychologie při své badatelské praxi nemusí příliš zabývat, co ji však přirozeně musí připravovat o nezanedbatelnou část její obecně duchovní a filosofické závažnosti. Znovu se tak ve stále rafinovanější podobě vrací situace, jak ji viděl již August Comte, a to přes úsilí mužů jako J. S. Mill a F. Brentano, kdy orbis scientiarum11 nemá pro psychologii žádné autonomní místo. Domníváme se však, že fenomenologie lidského chování, tedy disciplína filosofická, by mohla být s to vrátit pojmu duše v uvedeném smyslu jeho fenomenální podklad, očistit jej od fyzikalistických pretencí, aniž by na jedné straně přikročila k jeho začlenění do souvislostí přírody a na druhé straně propadla sugescím jiných oblastí bytí. Bylo by přitom zapotřebí dalekosáhlého propojení antických a moderních filosofémat a mezi jiným též kritiky fenomenologie samé: bylo by třeba očistit ji od subjektivismu a nepropadnout nemetodickým, nekontrolovatelným konstrukcím. Studium platónských návrhů se nám zdá být v tomto ohledu ještě stále plodné, jejich duchovní osvojení je naléhavým úkolem. Dokud k tomu však nedojde, může ""zvědečťování"" psychologie znamenat pouze její stále zásadnější rozpouštění v jiných disciplínách. Filosofické učení o duši v naznačeném smyslu rozhodně není pouze záležitostí vědeckých nauk, jakkoli to může být samo o sobě důležité. Platónská zkoumání jako by nás učila, že je s tímto učením spojena zásadní možnost získat pro dnešního člověka, jako již pro člověka doby Platónovy, samozřejmě v nutné obměně, znovu smysl jistých problémů spojených s věčností, především problému konfrontace duše se světem zkušenosti a otřesení jeho výlučného nároku na platnost. 1) Z německého originálu přeložil Ivan Chvatík. (Pozn. vyd.) 2) ""sláva věčná mezi smrtelníky"", srv. Hérakleitos, B 29, in: Diels / Kranz, cit. d., sv. I, str. 157; srv. čes. překl. K. Svobody in: Zlomky předsokratovských myslitelů, Praha 1962, str. 60. (Pozn. vyd.) 3) Do německé předlohy doplňujeme ""nichts"". (Pozn. vyd.) 4) Alkmaión z Krotónu (5. století př. Kr.) - pythagorejský filosof a lékař, srv. Diels / Kranz, cit. d., sv. I, str. 210–216. (Pozn. vyd.) 5) Srv. Platón, Faidros, 245c-246a. (Pozn. vyd.) 6) Srv. Platón, Obrana Sókrata, 40d-e. (Pozn. vyd.) 7) Srv. Platón, Faidros, 245c-257b, zvl. 246c-d. (Pozn. vyd.) 8) ""žádostivost"" (Pozn. vyd.) 9) ""vznětlivá udatnost"" (Pozn. vyd.) 10) Platón, Faidros, 255e1. (Pozn. vyd.) 11) ""svět věd"" (Pozn. vyd.) --------------- ------------------------------------------------------------ --------------- ------------------------------------------------------------",0
659,808,Zu Roman Ingardens Ontologie des malerischen Kunstwerks,1972,,0
660,809,Der Sinn des Mythus vom Teufelspakt. Eine Betrachtung zu den Varianten der Faustsage.,1973,,0
661,810,J. B. Kozák pětaosmdesátiletý,1973,,0
662,811,Stabilisierung der Wissenschaft und Bildung: Auguste Comte,1973,,0
663,812,Filosofie a společenský problém informace,1974,,0
664,813,Heidegger,1974,,0
665,814,KACÍŘSKÉ ESEJE O FILOSOFII DĚJIN,1975,,0
666,815,Pre-historické úvahy,1975,"11. Pre-historické úvahy V době počínající krize mechanistické fyziky rozvinul pozitivisticky zaměřený filosof Richard Avenarius problém ""přirozeného pojmu světa"".1 Tento problém a tituly s ním spojené, jako ""přirozený svět"" (později u Husserla ""Lebenswelt"", svět našeho života) aj., měly velkou působnost, přesahující rámec jeho filosofie. Mělo být vyjádřeno, že se jimi distancujeme od ""umělého"" nazírání moderní mechanistické (meta-)fyziky, podle kterého okolí nám vjemově přístupné je subjektivní odlikou pravdivé, o sobě jsoucí a matematickou přírodovědou zachycované skutečnosti, což ovšem postuluje ""subjektivní nitro"", zkušenostně nepřístupné, v němž se na základě kauzálních působností ve fyzikálním světě a z něho tento vnějšek obráží. Následkem toho byl pokus odmyslit toto nitro a zachytit pak okolí v jeho danosti jako2 skutečnost samu; odtud vyrostl problém strukturálního popisu tohoto ""lidského světa"", světa ""čisté zkušenosti"", jejích ""prvků"" a vztahů, poměrů, do nichž tyto prvky vstupují k sobě navzájem atd. (přičemž se později užívalo zčásti moderních logických nástrojů logiky relací, matematického pojmu struktury atd.). Řešení, které se zprvu nabízelo, byl tzv. neutrální monismus, upravovaný v různých variantách od Avenaria a Macha počínaje až k Russellovi, Whiteheadovi, ruským intuitivním realistům3 a anglosaským neorealistům; podle něho ""skládá se"" objektivní i prožitková realita z týchž ""prvků"" a stává se ""objektivní"" či ""subjektivní"" podle vztahů, do kterých jsou datové prvky zařazovány (vztahy k privilegovanému komplexu dat zvanému ""centrální nervový systém"" nebo ""organismus"" na jedné, k souboru všech ostatních elementů na druhé straně). Tento pokus nahradit kauzální závislosti mezi subjektem a objektem funkcionálními a strukturními relacemi vůbec jinak podržoval celkové schéma skutečnosti, jednotně viděné matematickou přírodovědou, a vedl ve svých důsledcích k tak komplikovaným hypotetickým konstrukcím, že ""přirozený svět"" naší běžné denní zkušenosti v nich bylo těžko rozpoznat. Jednotné pojetí skutečnosti, které proniklo v moderní matematické přírodovědě, bylo zde v podstatě nejen podrženo, nýbrž zdůrazněno a provedeno proti zbytkům kartesiánského dualismu v mechanistické fyzice; matematicko-přírodovědecká představa jednoty měla zde být dokonce zbavena některých svých potíží, které mechanismus nedovedl zvládnout, např. protikladu mezi primárními a sekundárními kvalitami a vůbec existence kvalitativních určeností universa. Jednota působící skutečnosti byla udržena dokonce i v tom obratu, který Bergson dal problému objektivity tzv. sekundárních kvalit, jichž rehabilitaci energicky zastával; tento obrat spočíval v tom, že zavrhl každý atomismus, dokonce i v této ""logické"" podobě,4 a pojal svět a zkušenost o něm jako kvalitativní kontinuum, které nelze (bez zjednodušujícího pokřivení a zfalšování) rozčlenit; lidský duch ovšem z praktických důvodů provádí přece takový výběr, odpovídající rozvrhu a potřebám našeho jednání, v podstatě se však může hlubinnou intuicí, která se od praxe vrací k pravdivé zkušenosti, ujistit souvislostí s celkem světa (kontinuita vnitřního trvání nás zcela neopouští nikdy). Na popisech ""koncentrace"" a ""uvolnění"" trvání se však přitom ukazuje, že tato ""intuice trvání"" sama podržela leckterý rys mechanických schémat. - Odvrat od ""řešení"" problému přístupu k předmětnosti na základě kauzálních působností vnějšku na nitro projevil se pak i v mnohých jiných filosofématech, která se snažila zkombinovat atomismus (např. ve formě monadologie nebo jiných metafyzických motivů5) a nauku o kontinuitě, resp. o vztahu k universu vcelku, rozmanitým způsobem; všecka se pokoušela vzít za základ jiné relace než kauzální (""prehenze"", ""gnoseologická koordinace"" atd.), ale tyto relace samy buď pojímala jako předmětné, nebo na základě předmětných, vždy v domnění, že restituují ""přirozený názor světa"" prostého lidského rozumu. Neschopnost vysvětlit tímto způsobem, proč nám není universum stále aktuálně přítomno a jaká je úloha těla při vyrovnávání se s okolím, vedla zde ke stagnaci; bylo rovněž poznáno, že tímto způsobem lze sotva popsat přístupnost nepřítomného, a dokonce neskutečného, jakož i porozumění sobě a sebepoznání, nemluvě o dějinách a duchovních souvislostech, které se veskrze odehrávají v ""přirozeném"", nikoli v metodicky rekonstruovaném světě matematické přírodovědy.6 To vše se zdálo odsunuto stranou obratem, který problému dala Husserlova fenomenologie. Husserl první viděl jasně, že otázka po přirozeném světě se táže sice po něčem známém, ale nepoznaném a že ""přirozený svět"" musí být teprve objeven, popsán a analyzován7. Za druhé objevil, že přirozený svět se nedá postihnout týmž způsobem, jakým postihuje věci přírodověda, že k tomu je potřebí základní změny postoje od zaměření na reálné věci k zaměření na jejich jevovou povahu, na jejich zjevování. Tak se ukázalo dále, že otázka není po světě a jeho strukturách, nýbrž po zjevu světa, o němž má být jednak popsáno a rozebráno, jak se ukazuje, jednak vysvětleno, proč se tak ukazuje. Protože ukazování se vždy děje jako ukazování se někomu, běželo o to probádat tento základ zjevování, ukazování se. Z tohoto důvodu přenesl Husserl celý problém neočekávaně na půdu transcendentálního idealismu. Zatímco před Husserlem se zdál idealismus, zvlášť jako novokantovský kriticismus, spojen nerozlučně s obrazem světa moderní matematické přírodovědy, ukázala Husserlova fenomenologie, že svět jako konkrétně se ukazující universum jsoucna je zakotven vždy v předvědeckém životě a je původně korelátem tohoto předteoretického života. Idealismus se doporučoval Husserlovi právě svou možností vysvětlit konkrétně-originární přítomnost jsoucna v poměru k vědomí: transcendence předmětů byla vyložena jako bytostná korelace aktů ""intencionálního života"" k jejich předmětům, tedy jako svého druhu imanentní transcendence, neboť akty vědomí jsou právě charakterizovány intencionalitou, tj. tím, že v sobě ""nesou"" ""předmětný smysl"", na jehož základě jsou vždy akty vědomí předmětu určitého druhu. Tak byl v naivním, přirozeném způsobu, jak se nám svět podává, jak se ""jeví"", objeven v hloubce jiný, ""čistý fenomén"", který teprve fenomenologie přivádí na světlo, zatímco v běžném, k realitě věcí zaměřeném postoji zůstává nezbytně skryt. Tento čistý fenomén není prostě korelátem ""přirozeného vědomí"", které je jedním z předmětů světa, je s ostatními v kauzálních vztazích a v psychofyzické apercepci jako vlastnost či stránka organismu, nýbrž absolutního, ""transcendentálního"" vědomí, které zodpovídá za všecko jevení i ukazování libovolného předmětu, tedy i organismu a zpředmětněného reálného vědomí. V průběhu vybudování fenomenologie rozšířilo se transcendentální vědomí v ""transcendentální intersubjektivitu"", takže vztah mezi vědomím a předmětným světem se obrátil: místo ostrůvků vědomí v moři napřed přírodně, pak přírodovědecky pojaté objektivity bylo zde moře intersubjektivity, oblévající pevninu objektivního světa, zprostředkujícího mezi jednotlivými transcendentálními prožitkovými ""proudy"". Subjektivní obrat právě problémů přirozeného světa vedl tak k vypjatému idealismu, k opakování mnohých témat absolutního idealismu doby po Kantovi (problematika intersubjektivity připomíná silně Schellinga doby transcendentálního idealismu), ovšem s docela jinými, nekonstruktivními metodami. Tímto způsobem byla sice vysvětlena originární přítomnost předmětů vůči aktuálnímu vědomí, ale zůstalo problematickým, zda předměty samy nedoznaly jim cizí výklad, zdali zde nezůstal vůči původnímu fenoménu jistý mentalistický zbytek, neboť pasivní a aktivní syntézy, jejichž ""výkonem"" je objevení se věcí před námi, zdají se mít smysl jen tehdy, dochází-li k nim na základě něčeho mentálně ""reelního"". A mentalistický zbytek znamená vždy cosi zbývajícího z kartesiánsky rozštěpeného jsoucna, zbytek toho jeho pojetí, které založilo tradici matematické přírodovědy. A přes velký důraz na důležitost úlohy zachycení přirozeného světa nebyla jeho strukturní analýza nikdy provedena, neproniklo se nikdy k člověku v konkrétních fenoménech práce, výroby, jednání, tvorby.8 Heidegger přejal a přebudoval Husserlovu myšlenku, že problém je třeba uchopit u zjevování se toho, co se zjevuje, a u struktury onoho jsoucna, jemuž se zjevující se jsoucno ukazuje. Pochopil však toho, komu se zjevy zjevují, lidské jsoucno, jako jsoucno zcela zvláštní stavby, lišící se od všeho ostatního tím, že rozumí bytí, a to tím, že se k bytí vztahuje, chová se k němu (že je tímto vztahem). Pouze tak může dojít k tomu, že je ""otevřeno"" pro jsoucno (jemuž bytí náleží). To neznamená, že by jsoucno nějak zobrazovalo nebo odráželo, nýbrž ""výkonem"" jeho porozumění bytí je, že jsoucno se mu samo od sebe ukazuje jako to, co jest. Člověk ve své podstatě je tato ""otevřenost"" a nic jiného. Otevřenost označuje možnost (základní možnost) člověka, aby se mu jsoucno (takového způsobu, jakým sám není, i takového, jakým je - jsoucno otevřené) ukázalo samo od sebe, tj. bez zprostředkování něčím jiným. (To neznamená, že neexistuje žádné prostředečné ukazování, ale každé takové poukazování předpokládá primární ukazování a je ukazováním k němu a v něm: řeč např. ukazuje druhému, co se nám samým ukazuje.) Že jsoucno se mu může ukazovat, je bytostná zvláštnost člověka: že se může stát pro něho fenoménem, tj. ukázat se v tom, že je a jak je. Člověk není tedy ani místo, kde se jsoucno tvoří, aby se mohlo zjevit v originále, ani není lidský ""duch"" věc, v níž se odrážejí jevy jakožto účinky ""vnějšího světa"". Poskytuje jsoucnu příležitost ukázat se jako takové, jež jest, poněvadž jedině v jeho bytí tu je přítomno porozumění toho, co znamená být, tedy možnost, kterou věci samy od sebe nemají a která pro ně nemá smysl - přijít k svému bytí, tj. stát se fenomény, ukázat se. Tento pojem fenoménu (hloubkový fenomén jako porozumění bytí) brání tedy brát to, co se jeví, jako subjektivní věci, čímž je v zásadě překonána metafyzika moderní (mechanistické, ale nejen mechanistické) přírodovědy. Ale rovněž každý idealismus ve smyslu ""subjektivace daného"" se tím stává nemožným. Rovněž pozitivistické pokusy o ""neutrální monismus"", které veskrze závisí na falešném pojmu fenoménu, jako by svět byl shromážděním věcí a věcných vztahů, které jsou prostě zde, a jako by se jejich ukazování dalo vysvětlit z poměrů tohoto jsoucna. Jako by problém originární danosti, přítomnosti jsoucna, byl řešitelný tím, že jsoucno je prostě zde. Totéž však platí i o kvalitativním světě Bergsonově, který sice odmítá být roztříštěn v argumenty funkcí, ale nedovede skutečně zachytit zjevování. Ale ani sám Husserl, onen muž, který první ukázal k tomu, že věc sama jako taková spolu se svým významem a všemi danostními i bytostnými charaktery se rozvíjí ve fenomén, nedokázal být plně práv jevu; viděl sice, že se věci ukazují samy, pozoroval též, že je při tom ""způsob danosti"" a struktura bytí věci, ale vykládal to vše stále ještě ""mentalisticky"", jako ""oživení"" reelně daného ""intencí"", dávající smysl - to mu sice ponechalo možnost užívat pro ""noetickou analýzu"" tradiční psychologické pojmy představování, myšlení, obrazotvornosti atd. vedle pojmů čerpaných z původního názoru otevřenosti pobytu na světě, ale učinilo ho slepým pro otázku bytí a její souvislost se zjevováním. Nemůžeme na tomto místě podat ani základní črty ""otevřenosti"". Budiž zde však aspoň poukázáno k tomu, že ke struktuře otevřenosti patří dvojí pojem fenoménu, což má zásadní význam. Otevřenost lidského pobývání na světě nechává především jsoucno se ukazovat, zjevovat se, stávat se fenoménem. Za druhé však, má-li se ukazovat jsoucno jako takové, tj. ve svém bytí, musí být možné, aby též bytí samo se ukázalo a stalo fenoménem. Bytí je však původně a většinou ""zde"" tak, že před jsoucnem, jehož zjevení umožnilo, ustoupilo do temna, že se ve jsoucnu takřka skrylo. Skrytost v rozmanitých svých formách, jako zakrytí, nepřítomnost, zkreslení, skrývání, náleží bytostně k fenoménu. Každý fenomén je nutno pochopit jako výsvit, východ ze skrytosti, a nikdy jinak. Skrytost proniká fenomén, ale ještě více: ona to jest, jež teprve ze sebe propouští jsoucno se zjevující. Zbavíme-li Husserlovu ""noematickou sféru"" významu imanentní transcendence, potom získáme (odhlédneme-li od jednostranného zaměření na objekty) přibližně to, co Heidegger nazývá oblastí otevřenou. Tato sféra to je, jež představuje v jisté ""době"" možnosti fenomenalizace toho, co je odkryto. Otevřená oblast není identická s universem jsoucího, nýbrž je tím, co v určité době je možno odkrýt jako jsoucí. To znamená: je to svět určitého období, pojme-li se svět jako struktura toho, jako co může se jevit jsoucno člověku v jisté době. Toto ""jako co"" se jsoucno může objevit, skrývá se zprvu, jak řečeno, v jsoucnu, které se ukazuje. Toto jevící se jako takové, jsoucno ve způsobu svého jevového obsahu - barva jako barva, tón jako tón - je ontický fenomén. Nikdy není fenomén bez struktury, bez toho, jako co se něco jeví. Že však se něco ontického ukazuje, znamená vždy: ontický fenomén, který se vnucuje, dostává svou povahu fenoménu od něčeho skrytého, od ontologického fenoménu, který se ukazuje jen za určitých zvláštních okolností, a pak se ovšem též ukazuje sám od sebe (a nejen skrývá v ontickém fenoménu). Fenomén, jevení a skrývání jsou tak spolu nejužším způsobem spojeny. Neexistuje žádné zjevování bez skrytosti. Skrývání je primární v tom smyslu, že každé zjevování lze pojmout jen jako od-halování.9 Zjevování v primárním smyslu ontického zjevu je vždy zjevování se jsoucna. Neexistuje žádné primární reprezentování jsoucna něčím ""mentálním"". Představování, vzpomínání, fantazie, sen atd. jsou psychologické tituly, koncipované z hlediska realistického pojetí duševna, a je nutno je přemyslet z hlediska otevřenosti. V nich vždycky něco jsoucího vystoupilo do otevřené sféry jistým zvláštním způsobem; vždy jako fenomén na svém pozadí skrytosti, jako ""vstup"" do určitého horizontu (odkryté skrytosti), jako ""propadnutí"" či ""fascinace"" a ""zaujetí"" jistým horizontem, který buď se skrývá naprosto, nebo je jako takový odhalen. Existuje však rovněž odvozená fenomenalita. Nespočívá v tom, že se něco dává samo sebou, nýbrž v ukazování na něco, co se ukazuje samo; fenomenalita, jež ukazuje ukazování a v něm sekundárně to, co se ukazuje primárně. Takovou odvozenou fenomenalitu máme před sebou v řeči, zvláště ve výpovědích. Výpovědi neuzavírají v sobě smysl, který by v nich byl již obsažen,10 nýbrž poukazují na něco, co se ukazuje bezprostředně. Mohou se však jako takové poukazování stát zásobou toho, co se ukazuje, a sloužit tak tradování toho, co bylo nahlédnuto, a tak se stát základem chování, které znamená rozšiřování otevřenosti a slouží mu. Chování člověka, které míří na rozvoj otevřenosti a jejího okrsku, případně na jejich tradici, není však obsaženo pouze v řeči, výpovědích a jejích útvarech. Existují druhy rozvoje a tradice otevřenosti v náboženství, mýtu, umění a oběti. Nemůžeme to zde rozvádět. Každá z těchto činností, každé takové chování obsahuje zvláštní modus odhalování jsoucna, případně bytí. V kultu a mýtu jsou věci zbavovány své každodennostní významnosti v souvislostech služby životu a nabývají rázu svobodných, původních jsoucen. Ve výtvarném umění ""látka"" jako taková se teprve ukazuje v tom, co jest, vylomena ze souvislosti toho, k čemu postačuje v reálních služebnostech, a přejímá roli toho, co nechává vysvitnout svět jako svět. Otevření světa ve všech podobách je však vždy dějinné, odkázáno na ukazování se fenoménů a na činnost lidí, kteří uchovávají a tradují. Otevřenost se odehrává jako událost života jednotlivců, ale týká se všech prostřednictvím tradice. Nyní však začíná být patrno, jakým způsobem se zde blížíme problému přirozeného světa, jak je restituován mimo veškerý materialismus (který chápe jsoucno ve smyslu přírodovědecké reality a bytí se snaží převést na ni) a idealismus. Věci, s nimiž se setkáváme, jsou uchopovány jako ony samy, ne však bez struktury toho, jako co se jeví, a rovněž ne bez vynoření z podstatné skrytosti do otevřena. Ve hře zjevování-odkrývání ukazují se v tom, čím jsou, ukazují tedy svou vážnost. Zjevování je však samo dějinné, a to dvojím způsobem: jako odkrývání jsoucen a jako vynořování struktur bytí, které se tedy samy nemohou otvírat než dějinně. Nyní však můžeme říci též, proč u Heideggera není problém přirozeného světa (či s pozdějším Husserlem řečeno: světa našeho života) vyřešen, přestože je třeba říci, že pojem otevřenosti je dosud nejúnosnější základ, o který se takové řešení může opírat. Heideggerovy analýzy fenoménu a otevřenosti nečelí však přímo k tomuto problému, nýbrž k základní filosofické otázce smyslu bytí, tedy základu vší fenomenality vůbec. Vzhledem k tomu jde především za těmi modalitami otevřeného chování člověka, které mají charakter tematického objevování jsoucího a bytí, jako jsou např. praktické odkrývání, ukazování, řeč a výpověď, filosofování, věda a technika, umění. Jedině od nich nebo převahou v nich lze přece získat opěrné body pro otázku bytí a jejím fenoménům přiměřené rozvití. Naproti tomu existují ovšem způsoby otevřeného chování člověka,11 které nemají primárně svým smyslem a obsahem získání otevřenosti a její tradování. Přirozený svět, svět lidského života, dá se však pojmout jen jako celek podstatných způsobů lidského chování, jejich předpokladů a sedimentů. Jako svět člověka je světem fenoménů v uvedeném smyslu (nikoli jako subjektivních, nýbrž jako odhalení jsoucen a bytí) a potud přístupný pouze otevřenému chování. Otevřené chování však, jsouc odkázáno na fenomény, je časově-historické povahy: je vždy v pohybu, přicházejícím z temna a ústícím do temna skrytosti, a rozpadá se co do smyslu v různé pohyby částečné. Pouze jeden z nich je zaměřen na téma otevřenost, zjevnost, odhalování a jeho tradice. Druhé mají svým námětem zakořenění člověka v otevřeném okrsku společného světa lidí a obranu a udržování tohoto světa. Teprve vyšetření a pochopení vzájemných vztahů všech těchto pohybů by dalo obraz toho, co je přirozený svět, svět lidského života. Do vyřešení této otázky máme ještě daleko. Nyní však můžeme rovněž říci, v jakém smyslu se nám problém přirozeného světa nezdá řešitelným. Kdyby měla být otázka pojata tak, že pod navrstvením ""umělého"", tj. konstruktivních pojetí světa, by mělo být znovunalezeno to prvotně-původní jako invariant, pak je nutno říci, že podle všeho zdání takový invariant neexistuje. Jsoucno je vždy syntéza, ovšem ne subjektivní, ale syntéza onticko-ontologická; to znamená, že v lidských, historicky vznikajících odhaleních bytí se objevují vždy nové historické světy, které samy musí být jako syntézy něčím originálním, co nemá společnou část či komponentu neovlivněnou tím, že náleží k novému celku. Nemáme dokonce ani stejný vněm jako staří Řekové, i když, viděno fyziologicky, jsou smyslové orgány tytéž. Člověk odbožštěné epochy vidí nejen jiné věci, ale i jinak než ten, který může říci πάντα πλήρη ϑεäν12 nebo který pozve cizince do kuchyně, protože i tam jsou bohové.13 Možná, že se historické světy blíží navzájem v oblasti každodennosti, ale ta není nijak autonomní. Jako invariant v tomto materiálním smyslu byl však svět života pojat Husserlem, mimo něj vidí Husserl pouze pojetí, obrazy světa, jako např. moderní matematické přírodovědy, které jsou odkazovány do jistého zvláštního, speciálního světa, odpovídajícího činnosti specialisty. Je však na nejvyšší míru pochybné, zda tímto způsobem jsme právi nejen fenoménu originární přítomnosti věcí ve světě a základních oborů světa, nýbrž také fenoménu dějinného rázu světového obsahu sama, ztrácení se a vynořování světových obsahů v souvislosti s ontologickým přístupovým klíčem; původní dějinnost světa se tak neukazuje ve své plnosti; dá-li se mluvit o invariantu, pak zajisté jen ve formálním smyslu - neexistuje žádná invariantní komponenta, pouze syntéza onticko-ontologická v odhalenosti jsoucna je tím stálým. Všechny dějinné světy jsou ""přirozené"" a umělé jsou jen jisté činnosti (jako technika) a výklady světa s nimi související, když se pokoušejí založit se ne na fenoménech samých, nýbrž na odvozených konstrukcích. O přirozeném světě by se však dalo mluvit též v poněkud jiném smyslu - kdybychom jím rozuměli svět před objevením jeho problematičnosti. Svět bez problematičnosti je takový, kde skrytost jako taková není zakoušena. Tj. ne že by tento svět neměl a neznal tajné věci, posvátno, tajemno, toho naopak v něm může být plno a může v něm hrát roli rozhodující - ale onu zkušenost přechodu, vycházení jsoucna jako fenoménu z temna do otevřena, v němž se objevuje samo i to, co nechává objevovat se jsoucno, a dává tím otázkám po jsoucím teprve půdu pod nohy – [tuto zkušenost nemá]. Neboť teprve objevené bytí jsoucího dává míru toho, co jest a co není, dovoluje výslovně něčím zjevným a pevným určovat, co jest.14 Svět před problematičností je rovněž svět daného, sice skromného, ale spolehlivého smyslu. Má smysl, tj. srozumitelnost, tím, že existují moci, démonično, bohové, kteří stojí nad člověkem, vládnou a rozhodují o něm. Není to člověk, který stojí v centru a o kterého běží. Teprve vzhledem k tomuto vyššímu dostává člověk své místo, dostává je však a spokojuje se jím. Co člověka takto zařazuje, je ve světě rozhodující a určuje jeho osud i konání. - Můžeme si tento ""přirozený svět"", ležící kdesi před počátkem naší historie, zčásti přiblížit na základě zkušeností a referátů o tzv. přírodních národech; ovšemže je třeba tyto referáty zkoumat co do fenomenálního obsahu. Přírodní národové žijí ve světě od našeho velmi rozdílném, ontologicky těžko prohlédnutelném; vždy je tam však přítomno nadlidské jako samozřejmý protiklad vůči lidskému (jako existuje vpravo jen jako protiklad k vlevo, nahoře vůči dole, den proti noci a všední den vůči svátku).15 V tomto světě může se člověk sice setkávat s duchy, démony a jinými tajemnými bytostmi, ale tajemství zjevnosti jako takové mu nemůže vysvitnout. Základní rozvrh možností takového přírodního pobývání na světě je existovat v tomto neproblematickém smyslu. Tento rys přírodního života byl odevždy nápadný: přírodní národové přijímají tam, kde my jsme nejistí, zdá se, jako by věděli dříve, než jsou položeny otázky. Že je život něco srozumitelného a že stojí za to žít, je samozřejmé. Tímto způsobem podobá se jejich život životu animalií, která žijí samozřejmě proto, aby žila: liší se od nich ovšem tím, že jej ustavičně podkládá skrytá možnost problematičnosti, jež může propuknout, kterou však nerealizují, ani nemají v úmyslu ji realizovat. Problematičnost je tedy zde, ale ve skrytosti, v jakémsi zatlačení, ale není to pouhá zbavenost. - Mezi člověkem a světem, jednotlivcem a skupinou, společenstvím lidí a světem vidí se vztahy, které se nám zdají fantasticky libovolné, kontingentní a nevěcné, ale tyto vztahy jsou systematické a přesně dodržovány. Je to nanejvýš konkrétní život, kterému nepřichází na mysl nic jiného než žít (jakožto cíl), ostatně tak naplněný obstaráváním toho nejbližšího každodenního chleba a využitím toho, co poskytuje okolí, že plnění této úlohy naplňuje skoro úplně každodenní rozvrh. Existuje nyní určitý stupeň tohoto života v samozřejmosti, který dospívá skoro až na sám pokraj problematičnosti. K tomu dochází tam, kde se člověk stává usedlým,16 soustavně podniká zajišťování života pro futuro, a to tak, že všichni se musí této úlohy zúčastnit způsobem, který vylučuje samostatnost jednotlivců i malých skupin. Za těchto okolností vznikají první vysoké civilizace. V nich pak existuje též společenská paměť, jež přetrvává jedince - písmo. Na něm17 lze pak vybudovat jazyková díla, která jsou jakoby druhý svět, který se vztahuje k prvotnímu. Člověk udílí svým poukazům trvání cihly či kamene a zvěsti, jimiž volky nevolky vykládá svět, tato díla, nabývají platnosti na cestě od národa k národu a stávají se majetkem všech. Zde je nutno se zamyslet, zda nelze úvahy o tomto druhu přirozeného světa využít k porozumění tomu, co jsou dějiny. Zde však nám nepostačí analýzy lidského pobývání na světě zaměřené k odkrytosti, jejímu udržování a rozšiřování. Sice otevřené pobývání na světě bude rovněž i nadále muset být naším východiskem. Ale musíme se v něm především zaměřit na onen původní, prvotní rozvrh přirozeného, neproblematického člověka, na jednoduchý život, jak je obsažen v samozřejmosti přijatého smyslu, obsaženého v tradicionálním životním způsobu, v jeho formách a podáních. Tento život v jeho konečnosti a namáhavosti je přijat, schválen jako to, co se pro člověka hodí a je mu určené, a je z toho vyvozena též velká praktická konsekvence: lidský svět je svět práce a námahy. Zde zároveň je nutno pokusit se fenomenologicky navázat na analýzy ""praktického, aktivního života"", které provedla H. Arendtová2 v navázání na Aristotelovu distinkci mezi ϑεωρία, πρξις a ποίησις.18 Není náhoda, že v Sein und Zeit19 se sice vyskytují příklady z řemeslné oblasti, že je tu řeč o ""krámech"" (Zeug, Zuhandenes) a souvislostech postačitelnosti a vhodnosti, ale že tu není nikdy řeč o té práci, kterou Arendtová ukázala nerozlučně spjatu s jednoduchým udržováním sebestravujícího života. V jejích zkoumáních, kde se rozlišuje práce, výroba, reagování a jednání jako velké obory aktivního života, sleduje se člověk v těch možnostech pobývání na světě, které nemají nezakrytost, odhalenost (""pravdu"") ve všech jejích formách za téma. Mezi nimi je rozvrh života za pouhým životem snad nejdůležitější: práce se musí stát bytostným vztahem pobývání na světě, protože člověk je v tomto ohledu, jako vše živé, vystaven stálé sebespotřebě, která vyžaduje rovněž tak stálé obstarávání další, vždy znovu se hlásící potřebnosti. Odtud pak otázky tvořící speciální okruh: práce vlastní a práce cizí, problémy využití práce a osvobození od práce. Hlavní rys je zde upoutanost života k sobě samému: ""fyzická"" nutnost existovat tak, že život se věnuje na obstarávání života, na službu životu. To je ovšem jedna z podob, v nichž je stále přítomná konečnost lidského života, jeho vychýlenost do nicoty, do smrti; je zde však ve formě neurčité, kterou obstarává právě činnost, jež svou čilostí zakrývá své vlastní téma. Práce tak na rozdíl od zvířecího života - jenž svou skrovnou otevřenost stačí strávit hledáním kořisti a úživy vůbec - je v dotyku s problematičností života a zároveň zastírá výhled na ni a brání jí. Zvíře nepracuje, ač se stará a pečuje a rovněž zabezpečuje napřed sebe i rodinu; tak není zvířecí životní výplň pro zvíře tíží, ale naproti tomu je takovou tíží pro člověka. Lidská práce předpokládá svobodnou dispozici prostorem a časovými intervaly a při vší své jednotvárnosti není stereotypická, nýbrž cílesměrná a cílem usměrňovaná. Svůj charakter tíže pak nemá práce toliko od fyzické námahy, od toho, že pracovní pole není pohotovou zásobárnou potřebného a že úpravě pro člověka vzdoruje, nýbrž z toho, že je nám zde určité rozhodování vnuceno a že je jako takové pociťujeme; práce nám paradoxně dává pociťovat naši svobodu, její charakter tíže je tak odvozen od ještě původnějšího rysu tíže, souvisícího s životem lidským vůbec, z toho, že život nemůžeme prostě brát jako něco lhostejného, nýbrž že jej vždy musíme ""nést"", ""vést"" - ručit, zodpovídat za něj. Tak práce, která (podle rozboru H. Arendtové) je vždy původně prací pro spotřebu, je možná pouze na podkladě svobodného pobývání na světě, ale zároveň je s to brzdit a zatlačovat rozvinutí této svobody a celé problematičnosti s tím spjaté. Svět, v němž je na základě skryté svobody prováděno spoutání života sebou samým, je svět práce a jeho prabuňkou a vzorem je domácnost, společenství těch, kdo pracují pro úživu (a později pro uvolnění někoho z této vazby). Velké říše starého světa, první vysoké civilizace a kultury, byly v tomto smyslu monumentální domácnosti. Život v nich byl věnován především reprodukci života, udržování jeho plamene a nic nesvědčí o tom, že by člověk zde pro sebe pozvedal nárok na něco více. Pojímáme-li práci v tomto smyslu, pak se ukazuje nejen činitelem nedějinným, nýbrž dokonce směřujícím proti dějinám, k jejich zadržení. Práce je to, co bylo nejvíce a nejdéle schopno udržovat člověka v rámci životního rozvrhu pouhého, holého života jako takového. Není to tak, že by byl člověk vysvětlitelný z práce, třebaže práce je možná jen na základě otevřenosti lidského života. Ne z práce se vysvětlují dějiny, nýbrž teprve v dějinách vstoupila práce s výrobou v onu jednotu, která ji samu učinila závislou na dějinách.20 Ovšemže již v prvních civilizacích pozorujeme rozdíl práce a výroby. Na základě výroby nabývá teprve lidský svět rázu něčeho trvalého, pevné kostry pod měkkýšovitou podobou měnlivosti životní reprodukce. Hradba, tržiště, chrám, písmo jsou výrazy tohoto života zpevněného. Přitom však celkové soběporozumění člověka zůstává zprvu dáno pracovním světem, který ukazuje v tomto směru svou převahu. Pochopitelně i výroba sama je podrobena práci v tom směru, že slouží úživě vyrábějících a je s prací pracujících v nezbytné výměně. Regulaci této výměny, organizaci společnosti pracujících provádí pak nutně centrum, které je ve výhodné pozici osvobodit se od služebnosti obojímu, práci i výrobě, a v tom smyslu jako by povzneseno nad běžný lidský úděl. V dialektice sebevědomí Fenomenologie ducha sepjal Hegel počátek dějin s panikou rabského vědomí, které si uvědomuje svou vázanost na život a vzdává se sebe, svobody, ve prospěch života, který pak náleží jako poddaný jinému sebevědomí (panskému). Máme však ještě mnohem drtivější poukaz na původní rabské soběporozumění životu poddaného lidství v celé životní formě prvních vysokých civilizací, jak se jeví v zrcadle jejich básnicko-mytických výtvorů. Člověk je zde stále ohroženým a smrti zasvěceným životem, věnovaným práci, totiž nepřetržitému odvracení tohoto ohrožení, jež posléze vždy vítězně proniká. Na okraji takto viděného lidství se však objevuje jako jeho protiklad život, který není tímto způsobem ohrožen, který sice může být rozmanitým způsobem potřebný, ale není podroben smrti, a z toho důvodu triumfuje též nad sebevíce pociťovanými potřebnostmi: to však není život lidský, nýbrž božský. V starobabylónském eposu o Atrachasísovi3 museli bohové původně veškerou práci konat sami, pokusili se proto tuto tíži svalit na nižší božstva, což se však nezdařilo: museli tedy vynalézt smrt, proto zabili jedno z nižších božstev, z jehož krve a masa byl utvořen člověk, který nyní obdržel práci za svůj díl, zatímco bohové si ponechali ryzí, nezkalený život. Lidský život je naproti tomu udržování se skrze práci, námahu a bolest a pojítko mezi prací a životem je smrt. Z tohoto důvodu je však společnost theokratická: svobodně, bez námahy žijící z práce druhých jsou fakticky božstva nebo boží synové, kterým nepřipadá obvyklý úděl lidí. Distance takto vytvořená se nedá ničím překlenout, mezi božstvy a smrtelníky nemůže existovat vzájemnost ve smyslu obapolného uznání. Ale rovněž mezi poddanými takové uznání neexistuje: jsou zde k práci, k službě na různých stupních výkonnosti a tvoří dobře organizovanou domácnost, která je s to podat velké výkony, v podstatě vesměs jediného druhu - udržovat všechny členy tohoto společenství při životě za tu cenu, že jiný životní obsah pro sebe neznají a nepožadují. V této souvislosti bylo by lze připomenout též mýtus o stvoření člověka z Genese v interpretaci W. Bröckera.4 Také zde Bůh stvořil člověka, aby pěstoval jeho zahradu a pro sebe zajistil ryzí život požíváním plodů ze stromu života, zatímco člověku je v tom zabráněno zákazem trhání plodů ze stromu poznání dobrého a zlého. Přestoupení zákazu nese s sebou vypuzení z ráje nevědomosti o nutném údělu smrti a připoutání člověka k sudbě namáhavé práce a porodní bolesti. Musíme však zpět k mýtu o Atrachasísovi, máme-li lépe porozumět smyslu božské povznesenosti nad námahu a lidské smrtelnosti. Bohové nejsou zásadně povzneseni nad každou námahu, ale ta u nich není podmínkou života vůbec, nýbrž jen dobrého života v uspořádaném světě, kde požívají úcty a obětí, které jim náležejí, a v tom smyslu potřebují rovněž společenství s lidmi, které ovšem je společenství v opozici, v kontrastu. Práce bohů jsou proto též nadlidské, týkají se pořádku světa a jeho udržování a nejsou to práce ve stálé starosti o každodenní chléb. Na druhé straně je smrt plodem božského násilí na sobě rovných, a tak i v lidské mysli je něco, co sahá za osud smrtelníků. Umírají jednotlivci, ale lidský rod se udržuje v generativní souvislosti skrze odumírání generací. Tak má člověk účast na božském pořádku. Může se stát, že se bohové cítí někdy lidmi zanedbáni nebo obtěžováni, může se stát, že se někdy zapomenou tak dalece, že pojmou úmysl zahubit vůbec lidské pokolení. Zde je původ interpretace jistého faktu, kterým mohla dobře být potopa a záchrana lidského rodu po ní. Taková zhouba je příklad božského díla; ale bůh moudrosti ví již předem, že lidstvo nesmí být zničeno a sešle vyvolenci varovný sen, nechá mu zbudovat záchrannou loď a nalodit se s celou rodinou; vyvolenec se pak stane nesmrtelným, aby nedošlo k nedorozumění, sporu mezi bohy, ale jeho potomci nikoli, aby lidstvo zůstalo uchováno. Potopa sama má pak ten smysl, postavit lidem před oči prekérnost, závislost jejich postavení, ale také ten, že bohové se zděsí zpustošení sahajícího na sám kořen světového pořádku a vracejí se k nerovnému společenství s lidmi, které dovoluje zpustošení jen jako trest za přečiny. Tak je od té doby potopa zde nejen jako ohrožení každého jednotlivce jeho smrtí, nýbrž celého pokolení lidského celkovými katastrofami, které možná nejsou s to zahladit celé lidstvo, ale ukazují každému jednotlivci, že je jimi ohrožen a že není s to být si ani prací svým životem jist. Tak je zlo ve světě jako božské zřízení, jako stálé ohrožení nad hlavou lidstva. Existuje ovšem též boží pomoc tím, že lidé bojují proti tomuto zlu a omezují je. Je boží zřízení, aby toto zlo stálo nad lidstvem, ale rovněž tak, aby zlu bylo čeleno a aby se proti němu vedl boj, pokud je v lidských silách. Tak je možná domněnka, že v pozadí historie Gilgamešovy5 o boji proti světovému zlu stojí zvěst o potopě a že epizoda o ní není do básně vsunuta z vnějších motivů. Gilgameš není žádný bůh ve vlastním smyslu slova: je bohem jen ze dvou třetin, tj. je zbaven starosti o denní chléb a je zde pro nadlidské činy týkající se pořádku světa, ale smrti je podroben. Jeho hlavní, skoro božská úloha je udržovat pořádek světa ve smyslu dobrého. K tomu čelí nejprve tím, že vystaví město, kde jsou lidé chráněni před bídou a nepřítelem. K tomu je však třeba násilí a více námahy i práce, než jsou lidé obvykle ochotni snášet. Aby vyhověli prosbám smrtelníků, odvolají ho bohové k jiným činům, nejprve k tomu, aby změřil své síly s lidozvěrem Enkidu, kterého učiní z nepřátelské moci svým pomocníkem a ochráncem; potom se světovým zlem Chumbabou, který v západních končinách vždy pohotově a bděle, tedy živě leží na číhané, hotov k výpadu: chráněnec boha země Enlila, který nejvíce ze všech božstev se přimlouval za potopu. Jelikož je Chumbaba na rozkaz a s pomocí boha slunce poražen a zabit, je Enkidu vybrán za smírnou oběť a musí sám zaplatit smrtí: ale ještě tvrději dopadá tento jeho úděl na Gilgameše sama, který podobně jako první člověk z knihy Genesis si teprve nyní uvědomuje plnou míru své smrtelnosti a v panickém strachu vyrazí až za hranice světa, aby hledal nesmrtelnost. (Epizodu s nebeským býkem a výsměch bohyni Ištar zde přecházíme, poněvadž je to pouze dubleta téhož smyslu jako boj se světovým zlem Chumbabou; místo Enlila je tu bohyně plodnosti Ištar a místo Chumbaby ""nebeský býk"".) Na cestě k jedinému člověku, který jednomyslným úradkem bohů byl učiněn nesmrtelným, je umístěna charakteristická epizoda (která se nevyskytuje v novější verzi Aššurbanipalovy knihovny): ""božská šenkýřka"" Siduri říká tu zcela výslovně, co člověk dokáže a co ne. ""Kam běžíš, Gilgameši? Život, který hledáš, nenajdeš! Když bohové stvořili lidi, dali lidem jako jejich podíl smrt, život si vzali do vlastních rukou. Ty, Gilgameši, naplň si žaludek, raduj se ve dne i v noci! Denně můžeš pořádat slavnosti, tančit a hrát si ve dne i v noci! Měj čisté šaty, umytou hlavu, sám buď vykoupán! Hleď na dítě na svém lokti, manželka má se ti těšit na klíně - to je počínání lidí.""6 Tato řeč není hédonistická, jak se někdy říká, nýbrž je to vytčení hranic lidských možností z hlediska rozvrhu konečného života, který je k sobě upoután: toto maximum je míra uspořádané domácnosti, soukromého a časově omezeného ""štěstí"", zastíněného viděním konce.21 Toto vidění nečiní lidský život nesmyslným, pakliže se člověk zařadí do rámce života bohů. Ani heroické činy nedokáží tomuto obrazu, který se stále opakuje, dát nic než přechodnou oporu. Nezměrná bludná pouť až na konec světa končí tím, že velkými činy vyčerpaný Gilgameš nedokáže odolat tomu nejjemnějšímu, podlehne spánku, bratru smrti, plíživému vyčerpání, které jako únava a stárnutí doprovází život. Navrací se zpět k tomu, co jako jediné ze všech jeho činů se ukázalo nosným, ke své mohutné městské hradbě, k založení říše, která člověku ještě nejspolehlivěji, ač dočasně skýtá ochranu. Tak je tato báseň sebepochopením člověka, pro kterého svět náleží bohům, jichž jednomyslnost rozhoduje o osudech jednotlivců i lidstva, který, viděno od člověka, je veliká domácnost spravovaná mocnými, kteří se snaží ve spojení s bohy udržovat světové zlo v mezích a přes heroické činy sdílejí s lidmi osud smrtelnosti, který není pociťován jako solidarita (při všem nářku nad Enkidu myslí Gilgameš po celou dobu své paniky na sebe sama a zděšen je nad sebou), nýbrž jako temná moc konečného, stále se vyčerpávajícího, obstarávaného a ochraňovaného života. Mezi světem a ""velkou domácností"" říše neexistuje tedy ostrá hranice. Městská hradba je sice lidské dílo, ale náleží právě tak jako vše ostatní, co dělají a konají lidé, do jediného domu, neseného nerovným společenstvím bohů a lidí. Neexistuje žádná zásadní hranice mezi světem a říší, neboť i říši samu je nutno chápat na základě něčeho, co není lidské dílo, totiž nesvobodného života, který je dán lidem v úděl, a vládce sám není činný toliko ve společenství s lidmi a jeho prostřednictvím, nýbrž on je to sám, kdo zprostředkuje mezi lidmi a ostatním světovým pořádkem. Fascinace smrtí a v této souvislosti i prací, která je nucena čelit stálé vnější ohroženosti sebestravujícího života a následkem toho působí, že život se vyčerpává ""velkou domácností"", je tedy obsahem této reflexe. Musíme však vzít v potaz ještě to, že člověk je k smrti určen bohy a na základě obětování boha. Lidský úděl smrtelnosti je sice neodvratný, ale ve vztahu člověka k temné říši smrti existuje přece něco vyššího. Toto vyšší pochází sice od bohů, jeho oborem je však vztah mezi mrtvými a živými. V tomto vztahu je cosi jako nesmrtelnost, ale ta se netýče jednotlivce, nýbrž všech těch, kdo stojí k sobě v generativním svazku filiace. V jistém smyslu jsou jedno, jakoby dosvědčení toho, že to, co vzchází z temné říše ojednotlivěním, individuací, nese na sobě stále pečeť neindividuovanosti. Jednotlivci, umrou-li, jsou zde pouze jako ""obrazy"", pouze něco jevícího se pro žijící, jen jako bytí pro ně, pro druhé. Proto individuální bytí po smrti je odkázáno pouze na ty, kdo se i nadále k nim vztahují tak, že je udržují v tomto bytí pro ně, kdo je například vidí ve snu, mluví s nimi v modlitbě, hostí je v pohřební hostině. Ovšem k tomuto chování jsou živí určeni tím, že jsou s nimi zajedno v zámezí individuace: že individuální jsoucno je skutečnost rodu, který sám je jakoby střední člen mezi nediferencovaností velké Noci a samostatností jednotlivce. Následkem toho není lhostejné pro toto společenství živých a mrtvých, jak se živí chovají k mrtvým a živým, k předkům a potomkům. Na předcích visí vlastní individuální život v reálné podobě, od potomků jako obrazová odvozenina, která je aktuální podobou vztahu žijících k rodovému substrátu. Otec, který přivádí děti na svět, vztahuje se v tom, že je přijímá a přejímá péči o ně, především k přežívajícímu nadindividuálnímu substrátu rodu, který je to, co jednotlivé žijící ze sebe propouští a do sebe opět pojímá, ale rovněž k sobě jako tomu smrtelníku, který je odkázán na své potomky v prekérním posmrtném životě osobním, který však tkví v přemocném, stále přítomném a nadindividuálním životě substrátu, který pozdější (Římané) nazvou lar familiaris. Tím vším se ukazuje každý jednotlivec členem řady ""akceptací"": přichází do života, nejen zplozen a zrozen živými, nýbrž rovněž jimi přijat a na jejich péči odkázán, a odchází z něho rovněž odkázán na ty, které sám přijal, a v této odkázanosti jsme tedy nejen ve spojení se světem života, který je v poddanství práce, nýbrž tato krajina individuace a práce je sama součástí temné krajiny světa, k níž měli rovněž bohové přístup, když poslali smrt do světa a učinili člověka otrokem života a práce.22 Tato temná krajina světa je tedy zároveň krajinou plodnosti, z níž vychází vše jednotlivé, místem nejen akceptace potomstva již zrozeného, nýbrž přípravy na ně: člověk neakceptuje pouze narozené děti, nýbrž toho druhého, s kým spolu vstupuje do plodivého temna, a dává se jím rovněž přijmout. Tak odkazuje pohyb práce na temný pohyb akceptace, který sám se zdá opět ukazovat k pohybu ještě základnějšímu, kterým celé jsoucno našeho dne vychází z neindividuované noci. Před více než sto lety ukázal Fustel de Coulanges,7 že tato řada názorů zůstala v podstatě základem starověké (patricijské) rodiny i v Řecku a Římě. Ovšemže Fustel mluvil o ""víře v nesmrtelnost"", která se upíná k hrobovému kultu a obsahuje přežívání mrtvých v hrobě. Tato interpretace se nedá udržet, neboť myšlenka individuálního přežívání v sobě samém je prokazatelně vázána až k Platónově myšlence ""péče o duši"". V modifikaci, kterou nabízí hoření výklad, může snad ideový základ rodiny eupatridů podržet své oprávnění, především však mnohé důsledky, které Fustel odtud odvodil, jako původ institucí rodinných a rodinných ritů, vlastnictví půdy, adopce, klientely atd. Na nejdůležitější modifikaci, kterou přinesly pozdější představy, upozornila H. Arendtová,8 když poukázala k tomu, že sféra domu nyní není jádrem světa vůbec, že je to pouze soukromá sféra, vedle níž vystoupila v Řecku a Římě jiná, neméně důležitá a jí oponující sféra veřejnosti. Vycházíme z této její teze a snažíme se v následujícím ukázat, že tento rozdíl tkví v tom, že mezitím započaly dějiny ve vlastním smyslu. Novým historickým bádáním, navazujícím na rozluštění staromykénského písma,9 zdá se prokázáno, že společenská organizace celého egejského prostoru byla s odstíny v podstatě táž, jaká určuje předoasijské vysoké civilizace, a že se tedy vztahovala i na první vysoké civilizace řecké. Jsou-li předchozí vývody přijatelné, pak by tyto skvělé civilizace se svými divuplnými architekturami a uměleckými výkony vůbec, mezi nimiž neposlední místo náleželo zajisté poezii, byly pouze obrovskými domácnostmi s životním zacílením, které by nesměřovalo dále než k udržování života a k práci. Pochopitelně byla by zde sice výroba na vysokém stupni rovněž zastoupena, ale tak, že by nebyla určujícím momentem sebepochopení a životního zacílení, nýbrž k němu, danému prací, ve služebním poměru. Vše, co se zdá přesahovat tento rámec, nepocházelo by z lidské oblasti, nýbrž z toho, že původní spojení mezi smrtelníky a bohy, živnými a zároveň nebezpečnými mocnostmi země a nebe, nebyla zpřetrhána a že lidské sebeudržování se odbývalo v lesku tohoto neporušeně přirozeného světa. Vůči němu však nestojí člověk svobodně, nemá v něm žádný prostor, který by byl jeho majetkem a dílem, a žádný účel a cíl, který by se pozvedal nad udržování života. Že má umění, neznamená nic víc, než že přijal své postavení, které mu určilo jeho zajetí životem, aby bohům bylo ulehčeno a jim umožněna jednomyslnost v péči o udržování světového pořádku. Umění je boho-služba právě tak jako ostatní život, neboť stále ohrožený život nezávisí na lidech. Obstarávající práce je pouze podmínka nezbytná, lidský život úplně absorbující: ale něco jako potopa nemůže být odpracováno. Umění je to božské, které člověku připomíná stále svou přítomnost a jeho roli. Svět předoasijské mytiky přesahuje tedy dalekosáhle tento původní předoasijský okrsek. Je dokonce základem další básnické reflexe, kterou představují homérské eposy. Jak Ilias, tak Odyssea zpracovávají předoasijské mytické elementy, které jim odevzdala mykénská poezie. V Iliadě je podle pravděpodobné hypotézy téma potopy - a zániku lidstva vůbec - obměněno v reflexivní téma iónské pomykénské doby o zániku pokolení heroických polobohů a s ním spojené životní a společenské formy theokratické domácnosti heroických vládců. To pak znamená dále, že nejen skrze biblická vyprávění, nýbrž i skrze Iliadu - o Odysseji s jejím tématem bloudění na sám kraj světa nemluvě -, sice v podobě obměněné až k neznatelnosti, ale jako odrazový můstek pro další reflexe účinné, staly se tyto představy součástí naší historické tradice. Tato tradice tak svědčí o před-dějinném světě, který je možno ve výše charakterizovaném významu označit za přirozený. Je přirozený, protože společenství toho, co jej naplňuje, přijímá prostě jako něco daného, jako to, co se samo ukazuje. Je to společenství bohů a smrtelníků, životní prostor těch, kdo jsou odkázáni na živnou zemi a světla nebes, s těmi, kdo nejsou odkázáni a jsou tak to nejpodivuhodněji tajemné v tomto světě. Nejsou odkázáni - a přece jsou tak, že společenství s lidmi jim může být vhod, neboť to, co lidé konečně sami dělají ve službách vlastního udržování, sisyfovskou práci služby sebestravujícímu životu, je práce bohů, je spoluúčast na udržování světového pořádku, sepětí toho, co je nahoře, s tím, co je dole, země a světla, viditelně utvářeného s temnou říší. Bohové jsou zároveň to nejtajemnější: neboť se skrývají, ukazujíce svou moc, a přece je nejvyšší moc možná jen jako svobodný pobyt na světě, svobodný od smrti. Není tento pohled v podstatě pravdivý? Není zde lidský život uchopen ve své podstatě? Co více může člověk uchopit než toto velké pozadí svého nezbytného zařazení do nevůle udržování života? Možná v podstatě jedno: co tvoří velkou domácnost, velké společenství, je nějak jasné (a jasné je též, proč do pozadí ustupuje temnota hrobu a nenarozenosti i onen nadřazený okrsek bohů), ale co působí, že toto všecko se objevuje a ukazuje, není jasné a nevystupuje před nás, neodhaluje se. Odhalit to, co se tak v ukazování skrývá, znamená však otázku, znamená objevit problematičnost, nikoli toho či onoho, nýbrž veškerenstva vůbec a přísně do něho zařazeného života v něm. Je-li však jednou položena taková otázka, pak se člověk vypravil na dalekou cestu, na kterou dosud nevstoupil, na cestu, na níž lze možná leccos získat, ale na níž rozhodně se dalo též mnoho ztratit. Je to cesta dějin. Na jejím počátku je člověk bezmocný nevolník života, ale má přirozený svět a jeho bohy, službu, která je jim vhod, umění, v němž se vyjadřovala tato služba a souvislost s bohy. To vše dal v sázku na své nové cestě.23 1) V poznámkách pod čarou uvádíme ve špičatých uvozovkách, jak se český text eseje liší od autorova vlastního překladu do němčiny. Odchylná místa přeložil zpět do češtiny Karel Novotný. Srv. Ediční komentář na konci tohoto svazku. V německém překladu (dále NP) je na tomto místě doplněn podtitul: »Otázka přirozeného světa a svět bez problematičnosti«. (Pozn. vyd.). 2) V NP doplněno: »(fyzickou)«. (Pozn. vyd.) 3) V NP je použito výrazu: »ruským empiriokriticistům«. (Pozn. vyd.) 4) V NP zní vedlejší věta takto: »že zavrhl každý matematismus, kvantitativní pojetí jsoucna v každé podobě, dokonce i v podobě formální a strukturální«. (Pozn. vyd.) 5) V NP vypuštěna slova: »nebo jiných metafyzických motivů«. (Pozn. vyd.) 6)) V NP vložen odstavec: »Bergson byl však ten myslitel, u něhož se objevily se vším důrazem životní souvislosti problému formulovaného Avenariem. Na první pohled se přece jednalo v úvahách o tomto problému o abstraktní myšlenkové pochody filosofů zaměřených úzce na metodologii a teorii poznání. U Bergsona se pak stalo očividným, že odpor proti mechanistické fyzice a s ní spojené metafyzice je dění, které zasáhlo pociťování světa vlastní člověku kolem přelomu století. Tento pocit světa se od té doby jen posiloval. Jeho nejobecnějším smyslem bylo vzepřít se proti názoru opírajícímu se o mechanistický fyzikalismus a naléhajícímu ze všech stran na člověka v moderní industriální době. Podle tohoto názoru není člověk sám nic víc než mechanismus mezi mechanismy, systém kolečkového soustrojí uvnitř systému obsáhlejšího, útvar vypočitatelný, veskrze řiditelný a ovladatelný - prostý jakékoli svobody. Není nikterak náhodné, že se Bergson, myslitel svobody a objevitel přednosti času, zároveň zasazoval o ""sekundární kvality"", tj. o důležitou součást ""přirozeného pojmu světa"". Cožpak není nefalšovaný fenomén, že ve smyslové zkušenosti nemáme co činit se subjektivními dojmy a odlikami, nýbrž s originálem, s realitou věcí samých? Není toto nutně obsaženo v návratu k ""přirozenému"" obrazu světa? A není sám tento odpor proti nejnápadnější složce moderního mechanicismu (která je u Descarta formulovaná jako zahrnutost mens v sobě samé, v oboru vlastních ""ideae"") součástí hledání ztraceného přirozeného pojmu světa, onoho lidsky samozřejmého pojetí, v němž člověk stojí oproti věcem - a tím také oproti sobě samému -, a to tak, že je svoboden a otevřen světu? Vyskytly se i jiné symptomy téhož úsilí, které byly založeny v podobném pocitu světa a života: Diltheyova filosofie života, která popírala výlučnou vládu ""vysvětlující"", tj. kartesiánsko-empiristické psychologie a požadovala vykládat život ze života samého; Freudova psychoanalýza, alespoň v jednom ze svých motivů - tam, kde chce prokázat, že život duše je záležitost smyslu; pragmatismus nespokojující se s tradičním, nevyjasněným a životu vzdáleným pojmem pravdy a zdůrazňující jednající život jako život nikoli slepý, nýbrž vidoucí. A nepřinesl snad marxismu našeho století novou energii společenský výklad tohoto pocitu a prahnutí po osvobození od mechanismu, které zakouší industriální společnost uvězněná v poutech kapitalismu?« (Pozn. vyd.) 7) V NP vloženo: »dříve než se můžeme pustit do příslušných metafyzických úvah«. (Pozn. vyd.) 8) V NP vložen text: »Velkolepý pokus svého druhu, jímž se Husserl pokusil problém řešit, znamenala nová, předtím nikdy netušená imanence - nikoli imanence berkeleyovská či kantovská, imanence v empirickém či lidsky-racionálním vědomí, nýbrž imanence v radikálně očištěném vědomí, jehož pojem je proto zcela jinak universální než všechny dosavadní pojmy vědomí. Vlastní velikost Husserlova však možná netkví tolik v tomto výkonu samém, který je sám o sobě jistě nanejvýš hlubokomyslný, jako spíše v tom, jak k němu od počátku ve stále opakovaných a zároveň stupňovaných myšlenkových pokusech nasazoval, jak v těchto útocích odhalil jeho základní pilíře a jak nakonec ukázal jeho neudržitelnost. Stále jasnější náhled, že lze těžko trvat na smysluprosté základně dávání smyslu ve vědomí a že tělesnost jakožto tělesnost zakoušená je tělesností spjatou s ""já mohu"" projevujícím se konkrétními jednáními a pohyby, jej přivedl na stopu latentnímu kartesianismu jeho vlastního pojetí a pod náporem konkrétně-fenomenologických náhledů se pomalu rozložila základna jeho pojetí imanence. To však nesnižuje nesmírnou zásluhu myslitele, který vztyčil na troskách transcendentální fenomenologie s jejím pojetím imanence (noematická ""transcendence v imanenci"") stavbu lidské zásadní transcendence, a to byl Martin Heidegger. Husserlova velikost v naší problematice nespočívá tedy jen v tom, že zahlédl úkol uchopit přirozený svět a že nahlédl nutnost přistoupit k tomuto úkolu fenomenologicky, nýbrž i v tom, že na svém vlastním příkladě začal prohlédat svou podmíněnost nebo částečnou podmíněnost, která ostatním současníkům - i těm, jejichž myšlenkové pochody vedl pronikavý vidoucí pocit proměny světa - zůstala skryta. Nedávné uveřejnění Heideggerových přednášek z 20. let poskytlo možnost sledovat přesněji tuto cestu k lidské transcendenci. Mezitím ovšem došlo ještě k jiné, nové proměně životního pocitu, která byla a je neméně významná a rozšířená než proměna, která byla zmíněna dříve. Nová proměna sice nenahradila onu starší, vyznačující se touhou po svobodě a otevřenosti světu, přesto však s sebou přinesla novou hloubku pocitu svobody. V zážitku fronty a později v zážitku Hirošimy zaplavila svět svoboda konečného lidství, které se odpoutalo od všech nitrosvětských vazeb. Svoboda se tím ukázala nejen jako znovu nalezený ráj, zjevila se rovněž ve své strašlivosti a uprostřed ohrožení života. Úzkost, která proměňuje člověka v jeho 'pobyt', zaplavila svět. V literárních kruzích se někdy mluvilo o nahém člověku a míněno snad bylo to, že je člověk postaven před vlastní holý pobyt, před bytí jako to jediné, co se afirmuje, když jsou otřeseny běžné významové souvislosti. - Otřesení všech světských vztahů bytí, díky nimž se zjevuje jsoucno jako takové, které nás oslovuje v každém praktickém chování a je nám srozumitelné, toto otřesení umožňuje, aby se zjevilo 'bytí-tu' jako ""otevřené místo"", do něhož může jsoucno vstoupit jakožto přítomné; další kroky jsou pak nasnadě: netematické, nevýslovné porozumění bytí, které si nepředstavujeme, nýbrž kterým jsme, vystupuje jako zprostředkování, jehož je jsoucnu třeba k tomu, aby mohlo být před každou teorií ve svém zjevu odlišeno a vyloženo jako to, co je, tedy ve své pravdě. Zjev není zprostředkován jsoucnem věcného nebo subjektivního druhu, nýbrž bytím; proto se zjevuje, z hlediska jsoucna, bezprostředně, ovšem zjevuje se tak, pouze pokud máme odpovídající porozumění bytí - pokud jsme pro ně ve svém životě otevřeni. Tak je jsoucno vždy již překročeno, vždy již jsme v transcendenci za jsoucem, má-li mít možnost se zjevit a být osloveno jako to jsoucno, jímž je; a to, k čemu transcendujeme, celek porozumění bytí, je to, z čeho se nám dostává osvětí, okolí jako takového, okolí otevřeného a přirozeně neskrytého: svět jakožto světskost našeho pobytu. Není tu člověk jako jsoucno, řekněme ""mentální jsoucno"" nebo ""psychično"", které pak dodatečně nějak samo od sebe sahá mimo sebe na jsoucno, nýbrž pobyt není nic dalšího a nic jiného než tento přesah, který se vždy již udál. Toto řešení problému přirozeného světa - nejpůvodnější fenomén světa nikoli jako suma jsoucna, jako universum, nýbrž jako transcendující život sám - je zdánlivě nejparadoxnější ze všech dosud navržených. A přece je to řešení, které nejvíc odpovídá požadavkům a obtížím problému.« (Pozn. vyd.) 9) Předchozí čtyři odstavce jsou v NP nahrazeny textem: »Nemůžeme na tomto místě podat ani základní črty ""otevřenosti"". Budiž zde však aspoň poukázáno k tomu, že ke struktuře otevřenosti patří dvojí pojem fenoménu, což má zásadní význam. Otevřenost lidského pobývání na světě nechává především jsoucno se ukazovat, zjevovat se, stávat se fenoménem. Za druhé však, aby se jsoucno ukázalo jako takové, jímž jest, musí být možné, aby se ukázalo též bytí, které umožňuje přítomnění, a tím zjevování jsoucna. Bytí ""je"" však to, co aniž bylo něčím (jsoucnem), musí teprve nechat vše přítomnit, tj. vyjít najevo. ""Je"" oblastí ""otevřenou"", která zprvu a většinou není zjevná, ale zjevným činí, protože obsahuje možnosti, jak vyložit to, co máme zprvu jen neurčitě, tedy protože obsahuje možnosti odkrývání či zahalování jsoucna. Tato oblast zjevnosti náleží však k bytnosti člověka, je to ono ""tu"" jeho porozumění bytí, na jehož základě teprve může být přítomné vykládáno, tj. uchopeno ve svém bytí. Člověk totiž, jak jsme slyšeli, není nic jiného než transcendence ke světu, tj. nic jiného než toto porozumění bytí. Není-li tato oblast zprvu a většinou sama zjevná a odhalená, pak - má-li sama vyjít najevo - musí ve způsobu života samého dojít k obratu, původní ""naivita"" hladkého, přijímajícího fungování života musí být narušena a jeho bezpečí musí být otřeseno. Tento otřes proniká celým životem, který se následkem toho jeví ve světle problematična, nehostinna, záhadna, tj. vystoupí a fenoménem se stane propast oddělující jsoucno a bytí, které se dosud skrývalo, když umožňovalo zjevování; a stává se jasným, že otevřeno v tomto smyslu není záležitost zabývání se věcmi a bytostmi, nýbrž že je to záležitost myšlení, které je vrženo zpět na sebe sama, na svou zkušenost bytí. Rozhodujícím se nyní stává nikoli to, co už bylo, ať věci, lidé nebo bohové, nýbrž to neslýchaně nově se vynořující; otevřela se dimenze, která ukazuje člověka jako svobodného a která jej činí svobodným od vázanosti na jsoucno, alespoň co do možnosti. Tento obrat je spjat s hlubokou proměnou akcentů zjevujícího života; nikoli to, co již tu jest, je těžištěm, z něhož se žije, tj. v čem člověk spočívá a k čemu upíná své úsilí; člověk objevuje svobodu, neboť život získal prostor, do něhož se může stáhnout ""krokem zpět vůči jsoucnu"" [Srv. M. Heidegger, Vom Wesen der Wahrheit, in: GA, sv. 34, str. 188; česky: O pravdě a Bytí, přel. J. Němec, Praha 1993, str. 39.], a tato svoboda neleží v tom, co má život za sebou, v tom, co již bylo, nýbrž v tom, co má před sebou. A přece je tento objev dvojznačný. Svět se sice změnil, když se bytí samo zjevilo, bytí se však zprvu ukázalo jen jednostranně, tj. prostřednictvím jsoucna, které jest v jeho světle, jako jedno v celku φύσις, jako jednotící λόγος, jako jednotný smysl propůjčující ἰδέα, jako ἐνέργεια, která je s to držet jsoucno v plné přítomnosti; je to bytí nitrosvětského, toho, co je zprvu osvětleno, co se tu zprvu a většinou vnucuje, a toto bytí je zvažováno jedině nebo převážně jako základ jsoucna, přičemž se zapomíná na skutečnost, že bylo skryto a v této skrytosti, v tomto odtahování se, právě ""působilo"" odkrývavě. Sama zapomenutost na bytí upadá v zapomnění, bytí se dostává do závislosti na jsoucnu, a to na jsoucnu nitrosvětském. Zapomíná se na to, že ono 'bytí není žádné jsoucno' se ukazuje právě v tom sebe-odtažení, které dává na srozuměnou, že bytí není nic předloženého, ale poskytování, dar, poselství, kde ono posílající a obdarovávající se odtahuje a musí být, nakolik je to možné, tj. nakolik lze nepustit ze zřetele a eliminovat jeho ústup, teprve ze skrytosti vyvoláno vzpomínkou. Sledovat cestu tohoto dávajícího, které se odtahuje tím, že dává, znamená jít po stopách ontologického fenoménu jako takového. Klíč k ontologické sféře je ovšem čas, nikoli čas jako řada 'teď', kvantita pohybu nebo jednodimenzionální rozmanitost bodových 'teď', nýbrž čas jako časovost, dimenzionalita a horizontalita vůbec, jež je neoddělitelná od dávání bytí, přítomnění, zatímco se toto dávání ve svém vlastním výkonu, jímž je podávání dimenzí přítomnění, vymykalo nejen pohledu naivní bezprostřednosti, ale dokonce i pohledu myslitelů bytí, filosofů, a to ve prospěch jednotlivých prezentací bytí umožňujících odůvodnit a pojmově uchopit jsoucno. Odhalení bytí není tedy žádné definitivní skoncování s poslušností vůči nitrosvětskému jsoucnu. Filosofii se nyní otvírají dvě cesty. Stále více se rozšiřující chápání bytí jako důvodu či základu, kde se ovšem vytrácí bytí ve své čistotě a diferenci vůči jsoucnu a musí se vytrácet tím víc, čím víc zpřístupňuje jsoucno a vystavuje je ovládnutí, násilí spojenému s jeho uchopením. Zásadně jiná cesta je zpětné dotazování, které nesměřuje do ukázavšího se, odhaleného a odkrytého, nýbrž do odhalujícího, ukazujícího, které se odtahuje. Tato cesta vede přes odkrytí temporality k tomu, co temporalitu a její výkon, bytí, dává darem a zároveň v jeho odkrývající-skrývající jednotě uchovává. Vede k tomu, co všemu jsoucnu dává to, co – protože a pokud mu náleží jako to, co je mu vlastní – jsoucno nezakrývá, nýbrž co jsoucno, ať už je to nebe, země, nebešťané či pozemští smrtelníci, svádí dohromady, aniž by je přitom nechávalo navzájem splynout; tato cesta vede k tomu, co jsoucna přivádí k vzájemné sounáležitosti, aniž by porušovala tajemství tohoto vzájemného přináležení: vede k události ú-vlasti či k neskrytosti, ἀ-λήϑεια. A tento druhý tah, který dává filosofii možnost znovu začít tam, kde se rozhodla pro odůvodňování jsoucna, také znamená podivuhodným způsobem znovu nalézt ""přirozený svět"": svět už není viděn jen jako transcendence pobytu, nýbrž jako ""čtveřina"" jsoucna, jako celek toho, co je zároveň odkrývající i zakrývající, co je přítomné tak, že se skrývá. To, co se zjevuje, všechno to, co se kdy odňalo neskrytosti, nesmí být nikdy oslovováno jako pouhý výtvor člověka, nýbrž jeho zjevování a nezjevování je třeba pojmout jako dar v sobě pohnuté ἀλήϑεια, jež zjevujíc zakrývá, jako dar události ú-vlasti, která svádí k sobě a odvádí od sebe, která přivádí k sobě to, co bylo jsoucímu vlastní jednotlivě, zvlášť; v této šíři ἀλήϑεια je rozprostřen světový prostor přítomnosti, toho, do čeho vstupujíc může vše přítomnící mít svou přítomnost. Problém přirozeného světa byl vyhrocen na problém zjevu jsoucna v sobě samém a na problém zjevu jsoucna jako takového, který byl pojat jako otázka transcendence a jejího umožnění; v transcendenci se však zakládala svoboda člověka, která se rozvíjí v dějinách. Tak vede problém přirozeného světa k otázkám dějin a svobody. Dějiny a svoboda jdou ruku v ruce. Nejde však o to pojmout dějiny jako pokrok ve vědomí svobody. Objev svobody jako možnosti neznamená nikterak nutné vítězství svobody. To je založeno v základním fenoménu svobody, která je vázána na to, že lidstvo může existovat v pravdě a odpovědnosti, a proto je odkázáno na onu průhlednost, která bez zakrytí není možná; a v onom odtahování se je založena dvojznačnost svobody, která sobě samé může - a dokonce musí unikat, stejně jako se může, a dokonce musí odtahovat původní pravda. Filosofie dějin je přece možná jen na základě jistého pojmu svobody, dějinný člověk je člověk existující ze svobody a kvůli ní; svobodu však nelze pojmout s Hegelem jako dialektické rozvinutí myslícího já, neboť jsme koneční, existujeme v přirozeném ""světě"" a konečná je také naše svoboda. Přesto stojíme oproti tomuto osvětí svobodni, nejsme v žádném vězení, v němž sledujeme pouhé stíny a jsme odsouzeni k věčnému zdání. Nestojíme oproti osvětí navzdory této konečnosti, ale díky ní.« (Pozn. vyd.) 10) V NP doplněno: »nebo který by jim byl přiřazen«. (Pozn. vyd.) 11) V NP doplněno: »a Heidegger sám na to poukázal ve svých analýzách příručního jsoucna a příručnosti«. (Pozn. vyd.) 12) ""vše je plné bohů"" - H. Diels / W. Kranz, Die Fragmente der Vorsokratiker, Berlin 1951, Thalés, A 22; česky: Zlomky předsokratovských myslitelů, přel. K. Svoboda, Praha 1962, str. 33. (Pozn. vyd.) 13) Tamt., Hérakleitos, A 9. (Pozn. vyd.) 14) Předchozí dva odstavce jsou v NP nahrazeny následujícím textem: »Zmínili jsme již okolnost, že vyvstání ontologična jako fenoménu znamená zároveň hlubokou proměnu života samého. Aby umožnil bytí jakožto bytí vyjít najevo, musel život sám zakusit proměnu v tom, co dává zjev. Tato proměna se proto týká časovosti, temporálního charakteru života, který je od nynějška ovládán osou, jež se pohybuje mezi časováním z vlastní, autentické a nevlastní, neautentické budoucnosti: mezi 'svědomitým' životem nejvlastnější zodpovědnosti a sebezapomenutým přežíváním v pološeru odcizeného života. Co však předchází této pozoruhodné polaritě dějinného časování, je život s úplně jiným temporálním charakterem: je to prožívání bez této polarity, prožívání, v němž není rozhodování a odhodlanost, jemuž tedy též budoucnost jakožto dimenze osvobození k sobě samému není otevřena, prožívání, v němž konečnost má sice význam jen jako hrůza z konce, ale tato hrůza zároveň značí obrácení se nazpět do přemocného počátku, od jehož moci a rozvinutí závisí všechno to, co se do přítomnosti dostává. Je tu bytostná polarita toho 'již', které zastiňuje současnost tím, že se jí odpírá, a toho 'již', které se s ní kryje, které se vrací v plnosti vlastní moci; je to 'již' jako protiklad bídy pouhého přežívání a přemíry plnosti onoho předchůdného, které se dává darem, za to však požaduje sebestravující život, který pohlcuje. Toto prožívání bytostné vázanosti na minulost, v němž budoucnost a současnost vypadají jako pouhé závislé obměny, je časovost před-dějinného s jeho původní závislostí na božském 'již', na prasvětě a pračase s jejich bytostnou spoutaností se zemí, v souvislosti s tím však také s bytostnou polaritou svátečního a každodenního. Časovost tohoto prožívání je konečná, jako je konečná časovost dějinné epochy; nemá však nikterak k dispozici možnost osvobodit se uchopením vlastního. V tom je založena okolnost, že zde sice vládne v lidském životě ""malý"", ""excentrický"" smysl, ale tento smysl není otřesen, jednotně vládne životu a smrti, svátečnímu i každodennosti. Protože nedochází k celkovému otřesu smyslu (a v trvalé fascinaci tohoto prožívání oním ""již"", vržeností do světa, který vždy již byl smysluplný, k takovému otřesu vůbec ani dojít nemůže) - jím by totiž byl lidský pobyt vržen zpět na sebe sama jako na možnou autenticitu - nemůže člověk jinak než chápat smysl jako přicházející z vnějšku, v odkázanosti na mocnosti, které jsou určující, aniž by byly viditelné, tak jako vůbec všechno, čeho přítomnost je vyloučena. Fascinace oním ""již"" je zároveň odevzdání se vášnivé účasti na něm; vrženost je pociťována jako opuštěnost, jako vystavenost i tam, kde si je člověk akutně vědom své konečnosti; protože nedochází k otřesu světa, není v něm ani úzkost, nýbrž jen panika, strach, který je zároveň akutním vědomím závislosti na tom, co tomuto jeho životnímu smyslu dává smysl - na mocnostech a bozích. Tato fascinace, tato vášnivá účast však znamená, že budoucnost je prožívána jako opakování, avšak nikoli jako opakování vlastní, nýbrž opakování darované, které je návratem bohů ke společenství, které lidé nemohou ani zjednat, ani jím disponovat; je to svátek, oslava, která je vždy návratem a v níž konečnost sama je nahlížena jako něco, co patří k návratu, co se prosazuje jako opakování počátku. Svět před-dějinné existence je svět, v němž je zdůrazněn charakter onoho již, minulosti, která je zcela nevlastní, taková, kterou my opakovat nemůžeme, nýbrž v níž člověk existuje tak, že se cítí odkázán na přízeň, na to, co je uchvacující a přemocné, na to, co unáší, na vytržení, únos, raptus. (Na tom nemění nic ontická skutečnost, že svátky se periodicky opakují, že se stávají institucemi: neboť vnitřní struktura svátku je určena touto přízní vyššího, vytržením do božského.) Přízeň bohů se ukazuje v přemíře plnosti, která překonává každé očekávání; přemíra plnosti je však vázána na to, co s sebou přináší naše tělesnost, na níž lpí rovněž zásadní akcent na ono 'již', ve své spjatosti s druhými, s dary země a se vším pozemským, s tím, co v našem tělesném prožívání má povahu látky, co propojuje a činí splývavým, sjednocuje, není uzavřené a zcela in-dividuované. To vše jsou rysy, které nás vedou k tomu, abychom ustanovili zvláštní typ ""přirozeného světa"", světa před každou výslovnou problematičností. To neznamená, že by mu chyběla tajuplnost; naopak, je tu přemíra mysteriózního, temného, strašlivého a fascinujícího. Otázka ve vlastním slova smyslu tu však není možná; otázky totiž předpokládají možné osvobození, distanci vůči tomu, co již jsme a v čem se nacházíme, a zde se smysl již před každou otázkou dostavil a ustanovil. Tento svět před každou problematičností si nyní chceme pomocí některých interpretací přiblížit.« (Pozn. vyd.) 15) Namísto textu v závorce je v NP vložen bez závorky následující text: »je pro ně samozřejmostí, že se v celém svém chování a jednání podle něho orientují; člověk přitom není tím určujícím, ale určeným. Skutečnost, že ""božské"" patří nejen k obsahu světa, nýbrž k světskosti světa samého, musí proto zůstat přirozenému člověku skryta - o to více proniká přítomnost ""božského"" celý život a veškeré jednání.« (Pozn. vyd.) 16) V NP doplněno: »zakládá říše«. (Pozn. vyd.) 17) V NP doplněno: »a na jeho tradování«. (Pozn. vyd.) 18) Předchozí odstavec nahrazen v NP následujícím textem: »K tomu nám ovšem nepostačí ten druh analýzy pobytu, který nabízí Sein und Zeit ve své snaze proniknout k otázce po smyslu bytí. Tam jsou totiž preferována lidská chování, která slouží odhalování, odkrývání, odmykání jsoucna a bytí. To je patrné i na tom, že zapomenutost na bytí se objevuje především v podobě veřejného 'ono se', v němž je problematika světa, jakmile se objeví, zatlačena do kolejí nivelizujícího a tím zakrývajícího pojetí bytí jako reality; je to nebezpečí, které ohrožuje historické lidstvo. Není tu třeba hledat cosi ještě hlouběji odcizujícího, chceme-li dosáhnout onoho prahu, na němž se před-dějinné odlišuje od dějinného (jako neproblematické od toho, co je problematičnosti vystaveno)? Východisko - pobyt rozumějící bytí, otevřený světu - musí i nyní zůstat totéž: člověk není nic než tato otevřenost, která poskytuje otevřeno a která tím poskytuje jsoucnu ""prostor"", kde se může ukazovat, stávat zjevem. Člověk se však nemusí přímo svým rozvrhem vztahovat ke zjevení jsoucna, nýbrž tento pohyb k otevřenu jako takovému je jen jednou z jeho základních životních možností. Původní sebe-rozvrhování člověka je zaměřeno na jednoduchý život, probíhající v samozřejmosti akceptovaného smyslu, obsaženého v tradicionálním životním způsobu, bez otřesu, bez tušení jiné možnosti; tento jednoduchý život - jako součást daného celkového smyslu - je přijat, schválen ve své konečnosti a námaze jako to, co je člověku určeno a co se pro něj hodí, a je z toho vyvozena též velká praktická konsekvence: lidský svět je svět práce.« (Pozn. vyd.) 19) Srv. M. Heidegger, Sein und Zeit, §§ 15–18, Tübingen 1929, str. 67–87; in: Gesamtausgabe, sv. 2, Frankfurt a. M. 1976, s paginací pův. vyd.; česky: Bytí a čas, přel. I. Chvatík, P. Kouba, J. Němec a M. Petříček, Praha 1996, s paginací pův. vyd. (Pozn. vyd.) 20) Zbytek odstavce v NP vypuštěn. (Pozn. vyd.) 21) V NP je předchozí odstavec nahrazen textem: »Tato pasáž zní hédonisticky, nelze však na ni pohlížet z hlediska osobního individualismu řeckého (nebo dokonce moderního) osvícenství. Je to výraz oné souvislosti zanikání a vznikání, která si razí cestu v lidském svátku. Svátky jsou tím, co je povoleno lidem, smrtelníkům, ve svátcích je panika ze smrti spíš přehlušena než překonána, životní plnost je prožívána jako bohy schválený návrat (spíše než jako opakování), ""mizerné smrti platí výsměch"". Lidské smrti je ulomeno ostří tím, že já samo sebe ještě neuchopilo, že duch se teprve předběžně vynořuje jako možnost, proti které je život ihned znovu zapojen do okruhu přirozených znovuzrození.« (Pozn. vyd.) 22) Zbytek odstavce v NP vypuštěn. (Pozn. vyd.) 23) V NP text pokračuje a končí takto: »Bylo spojení otázky ""přirozeného světa"" s otázkou filosofie dějin tak čistě vnější, jak se to na první pohled může zdát? ""Přirozený svět"" je v zásadě otázkou týkající se pravdy jako odkrytosti jsoucna samého v jeho ""o sobě"". Tato otázka vedla k transcendenci člověka jakožto základu a umožnění takové pravdy. Transcendence sama se zakládala v časovosti. Tento, konečný čas, byl darem přítomnosti, byl spjat s odtahováním se bytí. Toto odtažení se však na sebe bere různé podoby: od abdikace ve prospěch vížících mocností přes zapomenutost na bytí při odůvodňování vědění o jsoucnu až k odhalení základu konečné svobody a pravdy. To však dává prostor možností pro takové dějiny, které představují konečnou svobodu v boji o sebe samu a jakožto boj o sebe samu. Tak vede problém ""přirozeného světa"" zcela přirozeně k jisté filosofii dějin. Pokusili jsme se o podání lidského ""světa"" v té etapě, kde člověk stojí na prahu dějinného procesu: o podání před-dějinné půdy, na níž se teprve zdvihá stavba vlastních dějin.« (Pozn. vyd.) 1. Srv. R. Avenarius, Der menschliche Weltbegriff, Leipzig 1891. Pojem ""der natürliche Weltbegriff"" není v titulu knihy, ale celá kniha o něm pod tímto názvem pojednává. (Pozn. vyd.) 2. H. Arendt, The Human Condition, Chicago / London 1958; německy: Vita activa oder Vom tätigen Leben, Stuttgart 1960. (Pozn. vyd.) 3. Srv. Atrachasís, in: Mýty staré Mezopotámie, přel. Jiří Prosecký, Praha 1977, str. 151-175. (Pozn. vyd.) 4. W. Bröcker, Der Mythos vom Baum der Erkenntnnis, in: Anteile. M. Heidegger zum 60. Geburtstag, Frankfurt a. M. 1950. (Pozn. vyd.) 5. Srv. Epos o Gilgamešovi, přel. L. Matouš, Praha 19974. (Pozn. vyd.) 6. Tamt., str. 78. (Pozn. vyd.) 7. N. D. Fustel de Coulanges, La cité antique. Etude sur la culture, le droit, les institutions de la Grèce et de Rome, Paris 1864; česky: Antická obec, přel. J. Bryksí, K. Mikšová a J. Sokol, Praha 1998. (Pozn. vyd.) 8. Srv. H. Arendt, The Human Condition, cit. vyd. (Pozn. vyd.) 9. Staromykénským písmem autor míní lineární písmo B, které rozluštil M. Ventris v roce 1953. Srv. A. Bartoněk, Prehistorie a protohistorie řeckých dialektů, Brno, Univerzita J. E. Purkyně 1987. (Pozn. vyd.) --------------- ------------------------------------------------------------ --------------- ------------------------------------------------------------",0
667,816,Počátek dějin,1975,"2. Počátek dějin Karl Marx někde říká, že existuje vlastně jen jedna věda, totiž historie; tím myslí, že pravé vědění by bylo poznání vývoje světa. Ale takové tvrzení je buď redukcí dějin na abstrakci časového procesu vůbec (přičemž se stává otázkou, v jakém čase se tento proces odehrává), nebo odvážnou spekulací, která podkládá celému dějství přírody úlohu nutné přípravy procesu dějinného, tj. zvláštního případu dění smysluplného nebo ke smyslu vztaženého. Smysluplné (či k smyslu vztažené) je však dění pouze, kde někomu o něco běží, kde tedy nemáme před sebou pouze konstatovatelné průběhy, nýbrž takové, jimž lze porozumět ze zájmu a vztahování k světu, otevřenosti pro sebe i věci. První náznaky zájmu shledáváme v říši života. Ale proces vývoje života, který je dnes obecně přijímán, může být opět jen s vynaložením spekulace prohlášen za smysluplný v tomto smyslu. Smysluplný v označeném smyslu ze všeho zkušenostně známého je jen život člověka. Sebemenší jeho hnutí je možno vyložit pouze z interesovaného vztahování k sobě na základě otevřenosti pro to, co jest. Znamená to však již, že lidský život vůbec spoluklade dějiny, že s ním jako takovým je dána historie? To bude tvrdit sotva kdo, dokonce i tenkrát, když se bude domnívat na základě přísných rozborů, že k lidské bytosti jako takové náleží dějinnost jako to, co nám brání považovat lidi, ať se s nimi setkáváme kdekoli a kdykoli, za ""hotově se vyskytující"" přírodní útvary a nutí nás vidět v nich svobodné bytosti, které se dalekosáhle určují samy. Existují však nepochybně ""národy bez historie"" anebo až donedávna existovaly; otázka dějin ve vlastním smyslu musí tedy být pochopena úže. Obvykle se hledí na ni odpovědět poukazem na fenomén společenské paměti, která s písmem se buď vůbec vynořuje, nebo v něm má svou nejpevnější oporu. To však znamená, že bychom odvozovali smysl dění od smyslu vypravování o něm. Smysl vyprávění o tom, co se stalo, je však rozdílný od smyslu toho, co je vypravováno. Smysl dění je výkonem těch, kdo jednají a trpí, kdežto smysl vypravování je v pochopení logických útvarů, které nám k dění poukazují. Smysl artikulovaný v tomto porozumění je poměrně nezávislý na situaci, což se vyjadřuje v tom, že musí být (v jistých mezích) pochopen lidmi v jiných místech, dobách a tradicích stejně, zatímco smysl dění je ve vyvíjející se situaci samé. Je dobře možné, že opravdu historické jednání a dění si vyžaduje orientace pomocí tradice a vyprávění: pak je však smysl vyprávění pochopitelný z dějinného jednání, a ne obráceně. Předpokládejme však, že není každé vyprávění, a tedy také ne každé vyprávění o minulém primárně a tematicky orientováno na skutečné dějinnosti - pak bychom měli před sebou zvláštní fenomén nedějinné historie, historie bez dějin. Podle našeho názoru je původní analistika, jak byla pěstována v Přední Asii, Egyptě, staré Číně atd., takovouto historií bez vlastních dějin: a to z toho důvodu, že jejím účelem a smyslem je udržování životního stylu před-dějinného člověka, člověka daného a předepsaného životního smyslu, vymezeného v jádře přijímáním a dáváním života a jeho udržováním a upevňováním. Takový život se může odehrávat ve složitých a mohutných společenských útvarech, ve velkých říších se složitou hierarchií a byrokracií, a přece nebýt v podstatě nic než velká domácnost nebo soubor domácností navršených na centrální buňku královského domu a hlavně svým celkovým životním fungováním, smyslem toho, co se tu děje, nepřevyšovat domácnost s jejím cyklickým kroužením rození se, plození a poskytování životní ochrany, ovšem s nezbytným komplementárním pohybem stálé údržby života prací a výrobou. Analistika zachycuje minulost důležitou pro budoucí úspěšné chování velkodomácnosti, která o sebe pečuje v tomto smyslu; je to především rituální spisovatelství, záznamy kulticko-mantické, poznamenání šťastného a nešťastného o událostech i jednání. Pokud však člověk žije tak, že tento životní cyklus přijímání a předávání, hájení a upevňování vyčerpává smysl toho, co koná, lze říci, že se pohybuje v rytmu stálého návratu, i když ovšem ve skutečnosti funguje tradice, dějí se vynálezy, mění se styl života, dochází k tak pronikavé změně, jakou je právě shora uvedená kolektivní paměť. Přesto však, že život těchto společností má své těžiště v přijímání a udržování života, v tomto fundamentálním lidském bytí v bezprostřednosti, kterému se nestalo zjevování zjevným a život problematickým, jak jsme se pokusili vylíčit to v předchozím eseji, není tento život s těžištěm v úživě prost třetího základního pohybu života - pohybu pravdy, byť bez onoho výslovně-tematického zaměření, které je charakteristické pro dějinnou epochu. Právě že člověk zde žije pouze, aby žil, a nikoli, aby hledal hlubší, pravější formy života, to, že se soustředí na pohyb jako přijímání a uchovávání, činí celý tento život jakousi ontologickou metaforou. Rozeznáváme tři fundamentální pohyby lidského života, které mají svou původní formu, svůj (tematický nebo atematický) smysl, svou vlastní časovost, indikovanou převládající dimenzí času: pohyb akceptace, pohyb obrany a pohyb pravdy. Pohyb akceptace spočívá v tom, že do světa musí být člověk přijat a uveden, že jeho vstup do oblasti otevřeného, individuálního jsoucna má ráz připravenosti a vzájemného skloubení (ἁρμονία). Pro většinu věcí, pro živly, přírodniny, skutečnosti nevytvořené lidskou rukou, ba pro největší část živého akceptace nemá vnitřní smysl, skloubení zde je, mluveno s moderní biologií, mechanická přizpůsobenost. Bytí člověka, jeho vstup mezi individua v nesmírnosti veškerenstva nemůže být takové jako bytí uvedených jsoucen: takové, že se jeho samého v jádře není s to dotýkat, že mu je ""lhostejné"" (tj. ani lhostejné, ani nelhostejné, prostě nemající pro ně smysl). Je od samého počátku ne-lhostejné, tj. ""cítí"" jeho cizotu a ""ne-právo"", ""nepravost"" (ἀδικία), požaduje ""právo"" (δίκη) a nachází je skutečně ve vstřícnosti těch nejbližších, kteří novou bytost přijali již předtím, než v plném smyslu byla zde; akceptovali ji již tím, že existovali spolu a vytvořili tak potenciální klenbu prostoru, do něhož může být nová bytost uvedena. Lidská akceptace je ono διδόναι δίκην καὶ τίσιν ἀλλήλοις τ­ς ἀδικίας,1 o němž mluví prastarý výrok Anaximandrův. @̓Αδικία je onen prvotní klíč porozumění, kterým se bytost ""staví"" k blesku individuace, vstupu do veškerenstva, a tato ἀδικία jí pociťovaná - průnik, vpád - je odčiňována druhými, kteří ji přijímají a dělají jí svět oním teplým a laskavým krbem, který znamená udržování životního ohně; je však odčiňována i bytostí akceptovanou vzájemně u těch druhých - je jí odčiňována na všech, jimž se oddává, které miluje, které akceptuje rovněž sama. Je nyní však patrno, že druhý pohyb, pohyb obrany (který by mohl zároveň být nazván hnutím sebevzdání) je k prvnímu nezbytně korelativní. Akceptovat druhého lze jen tak, že se sami vydáváme všanc, že obstaráváme jeho potřeby neméně než své, že pracujeme. Práce je v podstatě toto disponování sebou a rovněž disponování jiných námi, které tkví v oné faktické vázanosti života k sobě samému, jež činí život právě ontologickou metaforou. Není možno být, tj. provádět onen vpád do veškerenstva individuovaných věcí, bez pohybu akceptace a sebevzdání, δίκη καὶ τίσις. Jakmile se stáváme členy řetězu akceptace, jsme eo ipso rovněž potenciálními podílníky práce; již dítě se na ni připravuje a tato příprava je již sama počínající práce. Práce však má svým základním rysem ne-dobrovolnost; přijímáme ji nuceni, je tvrdá, je to tíže. Harmonie, skloubení, bez něhož nemůžeme existovat, je παλίντροπος ἁρμονίη,2 je skloubení protisměrného. Život je nezbytně spjat s tíží, to znamená: τίσις τ­ς ἀδικίας zároveň sama plodí ἀδικία. Nemáme na vybranou, chceme-li žít. Základní volba, žít, či nežít, nese s sebou tedy tíž, je tato tíž, která se pak dále a konkrétněji projevuje v nevolnosti, v obtížnosti práce. Tíže, která je tak v základě konečné postavenosti člověka do universa jsoucen, jeho ""vpádu"" mezi ně, však poukazuje k úlevě, k ulehčení. Tíže, kterou na sebe člověk bere a která jej nezbytně doprovází po celý život, sama je akceptována v ovzduší ulehčení; rytmus a prolínání strázně a ulehčení je škála životního citu, na které se pohybujeme, pokud existujeme. Ulehčení může mít modality od pouhé pauzy a chvilkového zapomenutí až po extatickou a orgiastickou; v naprosté lehkosti euforie (samo jméno ukazuje na pohyb, který není brzděn a odbývá se v naprosté lehkosti) jako by veškerá tíže zmizela, jsme unášeni jakoby vichřením, jemuž se oddáváme bez rezerv. K pohybu akceptace náleží však ono unesení, které znamená erós: je to jednak ono oddání, které znamená samo akceptaci jakožto vůli být akceptován - ono sklenutí, které umožňuje akceptaci nové bytosti, i když to není jeho úmyslem a tématem; jednak ono vystupňované unesení, které nechává v extázi dotknout se oblasti nerozlišeného a participovat na ní jako na slasti bytí - oné slasti, o níž hovoří Zarathustrova Noční píseň.1 Je nyní příznačné pro člověka před dějinami, že chápe svůj život v jakési ontologické metafoře, že nerozlišuje mezi nocí, která je zkušenostní fakt, a nocí jako temnotou, z níž šlehá blesk bytí, mezi zemí, která dává plody a živí, a oním pozadím veškerenstva, světa, které není žádná jednotlivá skutečnost, jaké se vždy vyskytují pouze v něm, a že tedy jsoucna a bytí, fenomény a pohyb jejich ukazování jsou mu stopeny v jediné rovině, která připomíná řeč básnických metafor, kde vztahy nezachytitelné v běžné empirii jsou vyjadřovány obraty vzatými z této empirie, ovšem pomocí v běžném světě nepřípustných spojení, rozpojení a variačních operací, které jako takové nejsou tematické; ba netematičnost je zde mnohem ještě hlubší, neboť čtenář básnických děl očekává metafory jako metafory, jako tropy jazyka, zatímco mytický člověk v nich nerozeznává rovinu přenášenou a přenášející, nerozeznává význam a předmět, řeč a to, o čem je řeč. Nicméně projevuje se tato ontologická metafora něčím, co žádná teorie mýtu a mytologie, která vychází z předpokladů našeho peripetiemi metafyzické filosofie rozoraného, v protiklady smyslové zkušenosti a více méně racionálních konstrukcí rozeklaného světa, nedokáže vysvětlit a s tím se vyrovnat v pozitivním smyslu (tj. aniž ukazuje k amputacím nebo podléhá mystice): tím, že svět těchto před-dějinných lidstev je plný bohů a mocí, že to vše je se samozřejmostí zde a přijímané, ačkoli je nikdy nikdo neviděl a o jejich přítomnosti se nepřesvědčil; ačkoli jsou předdějinná lidstva neméně schopna pochybovat a kritizovat nežli historický člověk scientistické epochy. To vyšší, ""transcendentální"", ""nadpřirozené"", o němž se ví přesto, že se nezakouší tak jako běžná zkušenost, pochází z duality ontologické metafory: ve světě jsoucen se manifestuje přítomnost bytí, kterému se rozumí jako vyššímu, nesouměřitelnému, nadřazenému, ale jež není ještě jasné jako takové, nýbrž sdílí se jsoucny tutéž oblast jediného světa, v němž se všecko zároveň ukazuje i skrývá - nerozlišeným způsobem. Tak je patrné, že v ""přirozeném světě"" před-dějinného člověka se uplatňuje i pohyb pravdy, třebaže je tematicky podřazen pohybu akceptace a obrany či sebevydávání. Uplatňuje se právě touto převahou mocí v jednotném světě; pohyb pravdy, vlastní vztah k zjevování, k tomu totiž, co je umožňuje, projevuje se rozdílem nadpřirozeného a přirozeného, božského a empirického. Pohyb pravdy je zároveň u kořene umění, v němž se tak projevuje nejvíce jeho otevřená, budoucnostní povaha, jeho charakter příští; neboť božské je to, co otvírá vše ostatní, jako Země a Nebe, ale samo není mezi věcmi, které se již k nám dostavily, a v tomto smyslu teprve ""přichází"", a k němu se vztahuje člověk v obraze, tanci a zpěvu. - Naproti tomu pohyb akceptace se svým vpadnutím do světa a s protiklady ἀδικία - δίκη a tíže - úlevy je bytostně založen v minulosti a pohyb obrany či sebevydání v přítomnosti. Pochopitelně má každý z těchto pohybů celek časovosti v sobě, bez toho by nebyl pohybem, ale v každém dominuje jiná ""extáze"", jiný horizont. Časovost akceptačního pohybu můžeme si snad nejnázorněji předvést na příkladě starověké patricijské rodiny hellénské nebo římské. Otec zvedající ze země nemluvně, které je mu položeno k nohám, provádí akceptační ritus, který ovšem obsahuje vztah ke všem časovým horizontům - nazírá v přítomném aktu, který rozhoduje o životě a smrti, nejen možnosti dítěte, nýbrž i svou vlastní možnost existence v něm, svou vlastní konečnost, ale to vše zahrnuto v kontinuitě domácího lára, jehož existence je východiskem celého aktu akceptace a k němuž se kroužení akceptačního pohybu vrací. Pokud se člověk pohybuje v oboru ""pouhého života"" a jeho obstarávání, které znamená nedílně péči o úživu celé familia, je ""víra"" v bohy jediný způsob, jak pobývat na světě a rozumět universu, je to jemu přiměřená pravda. (Antropologie levohegeliánů projevuje o tom tušení, když pátrá kolem lidské rodiny po tajemství prazákladů náboženství; zavírá si však cestu k problému tím, že přejímá z idealismu nauku o ""představě"" jako základním způsobu zprostředkování mezi člověkem a světem a o odcizení jako pramenu zvěcňování představ.) Otázka je potom, nač a jak daleko se vztahuje v daném světě okrsek božského; není nepochopitelné, že zasahuje na prvním místě všecko, co se týče řádu společnosti, jeho udržování a organizace, neboť to je v universu právě výhrada bohů a lidská společnost není od universa oddělena žádnou přehradou. A vskutku také shledáváme, že prvotní říše jsou theokracie s božskými vládci nebo vládci jako správci božských domácností: v každém případě zprostředkují tito vládci mezi božským a lidským. Z toho důvodu však mezi říší a universem nemůže být podstatný předěl ani rozdíl. Farao reguluje nejen lidské práce, ale rovněž pravidelný chod zátop; čínský císař zodpovídá za přírodní katastrofy neméně než za společenské; perský velkokrál vychází s božstvy všech podrobených národů; o Xerxovi se může tradovat, že dal bičovat Helléspont za neposlušnost.2 (Když později Platón bude osnovat pravou obec, obec filosofů, na universu božských idejí, bude to znamenat něco bytostně odlišného, třebaže toto ideové universum bude doporučeno jako vzor k nápodobě: ale nikdy nemůže realita smyslová - a státní obec je taková - být součástí ideové a založení obce na ideách ji právě vyjímá ze souvislosti ostatního smyslového světa; Platón bude v tomto bodě, ve vyzvednutí státní obce z ""přírody"", následovat tradici řecké polis.) Zdá se ovšem, že dění vysokých civilizací se přece jen písemnou tradicí liší podstatně od dění ""přírodně"" lidského, neboť písmo a jeho podání prozrazuje vůli k uvědomělému udržování komplikované životní soustavy a odhodlání protivit se každé změně, tedy cosi jako snahu lidsky regulovat tok dějství, položit si cíl, který dříve nebyl zde. Avšak vůle k tradici, a to neměnné, předchází písmo, a písmo je tedy pouze nový veleúčinný prostředek, jak životní formu petrifikovat, nikoli nový cíl. Vůle k neměnnosti je v podstatě sakrální a rituální, souvisí se základním charakterem předdějinné pravdy, s kosmicko-ontologickou metaforou; písmo má zajisté původně vztah hlavně k říši a k rituálu, oborům, které spolu úzce souvisejí, jak jsme se pokusili výše na to poukázat. Bývá zvykem dělit nejstarší písemné texty Předního Orientu (včetně textů mykénských) na palácové, juristické, literární a dopisy, ale to neznamená, že např. palácové texty mají být považovány za profánní v našem smyslu, neboť vládce svou evidencí a svými dispozicemi provádí přece ono nadlidsky organizující, pořádek a život tvořící jednání, které nechává žít celou společnost a nejen tu: chrání určitou fasetu země před zpustošením. Není to tedy souvislost lidských činů, v nichž se člověk vzpíná k novému osmyslení života, v níž se prvotně vyskytá písmo a jeho petrifikovaná paměť. Nicméně vzniká jím nová přítomnost minulého a možnost té dalekosáhlé reflexe, kterou ukazuje básnictví a jeho nesmírný, po celé tehdejší oikúmené se prostírající vliv. Z těchto důvodů bude dobře rozdělit lidské dění ve tři stupně: ve stupeň nedějinný, probíhající v anonymitě minulého a v ryze přírodním rytmu, v před-dějinný stupeň, kde existuje kolektivní paměť v podobě písemné tradice, a ve stupeň vlastních dějin. Před-dějinnost je však předpokladem dějin nejen z důvodu této přítomnosti minulého ve výslovných dokumentech, nýbrž především tím, že dějiny se od před-dějinného údobí aktivně distancují, reagují proti němu, jsou vzmachem nad jeho úrovní, pokusem obnovy a napřímení života. Ve francouzsky uveřejněném článku La transcendence de la vie et l'irruption de l'existence,3 který nebyl pojat do sbírky pojednání Dasein und Dawesen,4 pokusil se O. Becker o dělbu lidského dění na stupně, která je do jisté míry analogická zde zastávané. Rozeznává zde ""bázovou civilizaci"", která rozbíjí ""kruh přítomné situace"", v němž obíhá zvířecí život bez možnosti opustit jej, tím, že do něho řečí a užitím nástrojů vpadá existence se svými horizonty podržení a anticipace, ale jen za účelem udržení života v jeho ""malém rytmu"", bez dalekosáhlých cílů; dále ""nižší civilizaci"", charakterizovanou s odvoláním na Schellinga vpádem svobody (jako svobody ke zlému, vpádem vášně smyslné i libido dominationis, jakož i vědomím viny, jak se projevuje v textech Genese a v babylónských textech básnických), ale též s odvoláním na Freuda vládou ""principu slasti""; posléze vlastní období dějinné, v němž hlavním tématem je rozvinutí základní možnosti svobodné bytosti lidské sebe získat, nebo ztratit.3 Nezdá se, že bylo vhodné oddělit vznik velkých říší (a ""nízkých civilizací"" ve smyslu Beckerově) od prvotního lidství vpádem ""svobody ke zlému"", novým momentem vášně a provinilosti. První říše se neliší od přírodního lidství nějakým novým momentem lidského života, který na předchozím stupni není zastoupen, jako se lidský stupeň řeči a nástroje liší od animální životní formy. První říše odlišují se tu pouze tím, že sledují organizovaně týž cíl a dávají lidské existenci týž smysl společné úživy, který sleduje člověk dokonale přírodní nesoustavně a živelně. Dojem podstatně nového, kterým působí vynoření velkých říší starého Orientu, je způsoben z velké části tím, že je v nich využito gestace dlouhých neolitických period, které připravily onu lidskou usedlost, jež pak v říších vykrystalizovala a zorganizovala se; ale celkový smysl a směr daný lidskému počínání a jednání je stále týž - předávání a hájení života, život sám ve svém sebestravování a restituování -, starým obrazem řečeno, udržování životního plamene. Nicméně jsou velké říše bytostným předstupněm jiného způsobu chápání životního smyslu. Tento nový způsob se v nich sice nerozvíjí, ale akumulace individuí, jejich organizovaná vzájemná souvislost, ustavičný styk a komunikace slovem, lidský způsob zjevování zjeveného, vytváří možnost prostoru pro existenci mimo sebe, pro pověst, slávu, trvání v paměti druhých. Organizovaný život vytváří podklad pro lidskou nesmrtelnost či aspoň pro to, co se jí nejvíce blíží. Pokud organizace vyžaduje zpevnění písmem, je ovšem i písmo předpokladem tohoto vyššího stupně, kde se výslovně vztahuje život k paměti, k druhým, k životu s nimi a v nich, a to mimo oblast vlastního generativního kontinua. Zde potom, kde život není pouze pro život, nýbrž kde se otvírá možnost žít pro něco jiného, leží césura, která není pouze kvantitativní. H. Arendtová5 ukázala k této césuře svými hlubokými úvahami o úloze práce (a v navázání na to výroby) v lidském životě v jejím prvotním protikladu k životu politickému. Protože rodina je původním místem práce, rozvíjí se politický život, život v polis, sice na nutném podkladě rodinného oikos (domu, domácnosti), ale v protikladu k jeho uzavřenému generativnímu soukromí a [s] vůlí k veřejnosti, která je kontinuitou, již tvoří a udržuje svobodná lidská aktivita. Tato nová lidská možnost spočívá ve vzájemném uznání rovných a svobodných, uznání, které musí být stále konáno, v němž aktivita nemá ráz vynucené námahy, jakou je práce, nýbrž manifestace dobrosti, předvedení toho, čím člověk může být v závodu se sobě zásadně rovnými. To však znamená zároveň: bytostně žít nikoli ve způsobu akceptace, nýbrž iniciativy a přípravy, vyhlížení příležitosti k činu, naskytujících se možností; znamená to život aktivního napětí, krajního rizika a neustávajícího vzmachu, kde každá pauza je nezbytně již slabostí, na kterou číhá iniciativa druhých. Proti nesvobodě přírodního kroužení je tento nový způsob ohrazen domácím bezpečím, které poskytuje oikos, domácnost obstarávající potřebnosti života; proti vlastnímu vnitřnímu sklonu k spočinutí, rutině, ochabnutí má stimulus této veřejnosti, která dává příležitost, ale také na ni ustavičně číhá. H. Arendtová klade proti sobě práci bránící uhasnutí a dekadenci života, který stravuje, aniž zanechává něco trvalého, a výrobu, která buduje pevnou, trvalosti schopnou kostru života, přístřeší a obec, nezbytná místa domova; na tomto základě, který zaručuje uvolnění od čistého sebestravování a od rozplynutí v netrvalém, pozvedá se nyní něco podstatně jiného - život, který se určuje svobodně tak, aby se i nadále a v jiných mohl svobodně, nezávisle na tomto podkladě určovat. Tento život je od té chvíle celou svou podstatou, svým bytím odlišný od života v akceptaci, který se přijímá; zde se život nepřijímá hotový, tak jak je, nýbrž přetváří od základu, je vzmachem. Ale k tomuto vzmachu náleží bytostně, že se nepociťuje - a není - pouhým ostrůvkem v životě akceptovaném, nýbrž že naopak i veškerou akceptaci, všecko pasivní odůvodňuje a zakládá. Politický život čerpá sice své svobodné možnosti z domova a domácí práce, ale domov naopak nemůže existovat bez obce, která jej nejen ochraňuje, ale dává mu smysl. Politický život jako život v naléhavém čase, v čase k..., tato stálá bdělost je zároveň stálá nezakotvenost, nepodloženost. Život tu nestojí na pevné základně generativní nepřetržitosti, neopírá se zády o temnou zemi, nýbrž temnotu, tj. konečnost a stálou ohroženost života, má stále před sebou. Jedině v tomto vyrovnání s ohrožením, v této ne-ohroženosti, může se tento svobodný život jako takový rozvíjet, jeho svoboda je v nejvlastnějším základě svoboda neohrožených. Mohlo by se ovšem říci: to patří k životu každého válečníka na jakémkoli stupni, třeba sebepřírodnějším; jenže válečník před vznikem politického života se opírá o smysl, který je v bezprostřednosti života, bojuje za svůj domov, rodinu, za životní kontinuum, k němuž patří - v nich má svou oporu i cíl, ty mu dávají ono krytí před nebezpečím, které potřebuje; proti tomu však zde je cíl v svobodném životě jako takovém, lhostejno či vlastním, či druhých; je to život v podstatě ničím nekrytý. Nekrytý život, život vzmachu a iniciativy, neznající pauzy a ulehčení, není pouze život jiných cílů, jiného obsahu, jiné struktury než život akceptovaný - jest jinak, a to tak, že si sám otevřel onu možnost, pro kterou se vydává; a zároveň vidí toto své osvobození, vidí závislost onoho a svobodnou povýšenost tohoto druhého, vidí, co život je a může být. Aniž se povyšoval k nadlidskému, stává se svobodně lidským. To však znamená: život na oné hranici, která dělá život setkáním se jsoucnem, na hranici celku všeho, co jest, kde tento celek je stále naléhavý, protože se tu nezbytně vynořuje něco zcela jiného než jednotlivé věci, zájmy, skutečnosti v něm. - Tento život se nezbavuje své nahodilosti, neoddává se jí však pasivně; tím, že se mu ukázala možnost pravého života, tj. celek života, otevřel se mu prvně také svět - není už jen tím bezděčným pozadím, na němž se ukazuje to, čím jsme zaujati, nýbrž je sám teprve nyní s to se ukázat - jako celek toho, co se otvírá na černém pozadí uzavřené noci. Tento celek nyní mluví k němu bezprostředně, bez tlumící tradice a mýtu, jen jím osobně chce být přijat a zodpovídán. Nic z dosavadního života akceptace nezůstává v klidu, otřásají se stejně sloupy společenství, tradice a mýty, všecky odpovědi položené před otázkami, všechen skromný, ale zabezpečený a uklidňující smysl, aniž snad zmizel, proměňuje svou podobu - stává se problematickým, něčím, co je právě tak záhadné jako vše ostatní - člověk s ním přestává být totožný, mýtus přestává být slovem z jeho úst; ve chvíli, kdy život se obnovuje, je všecko v novém světle - svobodnému spadly šupiny z očí, ale ne aby viděl nové věci, nýbrž aby je viděl nově: jsou zde jako krajina bleskem ozářená, v níž stojí sám, bez opory a odkázán pouze na to, co se mu ukazuje, a toto ukazující se - je všecko bez výjimky; je právě okamžik tvůrčího rozbřesku, první ""den stvoření"", záhadný a tím naléhavější, že žasnoucího objímá, nese v sobě a unáší s sebou. To znamená, že v oné obnově životního smyslu, kterou s sebou nese vznik života politického, je zároveň obsažen zárodek života filosofického - pakliže mají pravdu Platón a Aristotelés, podle nichž ϑαῦμα ἀρχὴ τῆς σοφίας.4 Ovšemže Aristotelés říká rovněž, že milovník mýtů je svým způsobem filosof;6 ale jen tehdy jím bude, když chce budit dojem divnosti, divu, úžasu nad tím, co skutečně jest; tento div jsoucnosti není báchorka, ukazuje se pouze tomu, kdo se odvažuje na mez noci a dne, do té brány, k níž má klíče δίκη, a tento neohrožený je zároveň εἰδὼς φäς,5 muž, který ví. Arendtová interpretovala s velkou silou pasus Etiky Nikomachovy7 o základních možnostech života svobodného (ἀπόλαυσις, βίος πολιτικός a βίος φιλοσοφικός)6 z hlediska uvolnění (od životního soukromí s jeho vázaností k sebespotřebě života) životem politickým: politický život je tím, co člověka pojednou staví před možnost celku života a života v celku, filosofický život se ujímá na tomto kmeni a rozvádí to, co je v něm zavinuto, uzavřeno. Možná však, že na základě těchto úvah, jež samy navazují na Aristotelovy distinkce života činného, bylo by lze odvodit sám počátek dějin ve vlastním smyslu slova: dějiny jsou tam, kde se život stává svobodným a celým, kde buduje uvědoměle prostor pro rovněž takový svobodný, pouhou akceptací se nevyčerpávající život a kde v důsledku otřesení ""malého"" životního smyslu, který akceptace v sobě nese, se odhodlává k novým pokusům osmyslit se sám ve světle toho, jak se mu ukazuje bytí světa, do něhož je postaven. Tyto úvahy nesmějí být pojímány ve smyslu nějakého idealizujícího pojetí řecké polis snad tak, jako by vznikla z ducha nezištné oddanosti ""obecnému dobrému"", analogickému smýšlení strážců, jak je postulováno - nikoli líčeno - v Platónově Politeii. Vznik obce jednak není proces, který by bylo možno přesně lokalizovat, přisuzovat těm a těm jedincům; anonymní předpoklady, nahodilosti zvláštních situací zde hrají úlohu, kterou nelze vyčíslit; až do perských válek je např. athénská obec něčím, co krystalizuje pomalu v bojích se sousedy i v bojích politických stran, a mezi nimi nemalou úlohu hraje tyrannis, která odporuje vlastnímu duchu obce. Ale právě tato okolnost, že polis vzniká a udržuje se ve vnějším a vnitřním boji, inter arma že nachází svůj smysl a dlouho hledané slovo hellénského života, je příznačná pro tento nový útvar a novou podobu života. Zde vzniká v partikulárních bojích na skrovném teritoriu a s nevalnými hmotnými prostředky nejen západní svět a jeho duch, nýbrž lze snad tvrdit, že i světové dějiny vůbec. Západní duch a světové dějiny jsou spjaty ve svém vzniku: je to duch svobodného osmyslování, je to otřes života pouze akceptovaného a jeho jistot, spolu s tím nových možností života v této otřesenosti, tj. filosofie. Tím však, že filosofie a duch polis spolu úzce souvisejí tak, že duch polis posléze přežívá ustavičně v podobě filosofie, má toto partikulární dění, vznik polis, universální význam. O souvislosti filosofie s duchem polis máme doklady u samotných prafilosofů. Duch polis je duch jednoty ve sporu, v boji. Není možno být občanem - πολίτης - jinak než ve společenství jedněch proti druhým, přičemž tento spor sám tvoří napětí, tonus života obce, podobu toho prostoru svobody, který si občané navzájem poskytují a upírají - poskytují tak, že pro své jednání vyhledávají oporu a přemáhají odpor. Jednání samo však opět není v podstatě nic než boj, obrana proti druhým a útok tam, kde poskytují příležitost. Tak se v obci stálým sporem a bojem tvoří moc, která stojí nad spornými stranami a na níž záleží význam a sláva obce: trvalá proslulost u smrtelníků, κλέος ἀέναον ϑνητäν.7 Hérakleitos hovoří o tom společném, z čeho se ""živí"" všecky ""lidské zákony"", tj. obec ve svém obecném fungování a ve svém jednotlivém rozhodování.8 Co je však tento božský zákon? ""Je třeba vědět, že to společné je πόλεμος a právo že je spor (δίκη = ἔρις) a že všecko se děje skrze ἔρις a (její) nutkání.""9 Πόλεμος je to společné. Πόλεμος spojuje soupeřící strany, nejenže stojí nad nimi, nýbrž v něm jsou zajedno. V něm se vytváří jedna, jednotná moc a vůle, z něho jediného rostou všecky zákony a ústavy, ať jakkoli rozdílné. Ale moc, která se vytváří skrze boj, není slepá síla. Moc vyrostlá ze sporu je vědoucí, vidoucí: jedině v tomto tonifikujícím sporu je život, který opravdu vidí do povahy věcí, τὸ φρονεĂν. Φρόνησις, pochopení, tedy z povahy věci nemůže být jiné než zároveň společné a ve sporu. Vidět svět a život vcelku znamená vidět πόλεμος, ἔρις jako to společné: ξυνόν ἐστι πσι τὸ φρονέειν.10 Mluvit, propůjčovat slova náhledu do společného původu znamená mluvit ""s rozumem"" (ξὺν νόῳ)11. To však je ""provázet věci takovými slovy, která každou rozdělí podle jejího bytí, a povědět, jak se to s nimi má"".12 Rozdělit však věc podle jejího bytí znamená vidět ji v jejím vstupu do otevřené oblasti (individuovaného kosmu) zjevením se z temna, vidět blesk bytí nad veškerenstvem, otevřenou noc jsoucen. To je však dílo toho, kdo je moudrý, dílo filosofa. V něm se shromažďuje veškerá ἀρετή (určení svobodného života, jímž se vyznačuje πολίτης). ""Τὸ φρονεĂν je největší ἀρετή a moudrost je říkat to, co je odhaleno (τὰ ἀληϑέα), a dělat to, čemu tak porozuměno v jeho bytostné povaze.""13 Πόλεμος, záblesk bytí z noci světa, nechává být všecko jednotlivé a ukazovat se tím, čím jest.14 Největší protiklad se tedy drží pohromadě v jednotě, která je nade vším, projevuje se ve všem, vládne vším. S tímto jedním moudrým15 se však setkává člověk jen tehdy, když sám jedná, koná své činy v tom povětří svobody, které dává zákon obce, který se vyživil z jednoho božského,16 jehož jméno je πόλεμος. Πόλεμος je tedy zároveň to, co tvoří obec, pranahlédnutí, které umožňuje filosofii. Πόλεμος není pustošivá vášeň divokého nájezdníka, nýbrž je tvůrce jednoty. Jednota jím založená je hlubší než každá efemérní sympatie a zájmová koalice; v otřesenosti daného smyslu se setkávají protivníci a tvoří tím nový způsob bytí člověka - možná ten jediný, který v bouři světa poskytuje naději: jednotu otřesených, ale neohrožených. Tak Hérakleitos spatřuje jednotu a společný původ obce a filosofie. Tím se pak zdá rovněž rozhodnuto o počátku dějin. Dějiny vznikají tam a mohou vzniknout toliko tím, že ἀρετή, ona výtečnost člověka, který nežije již pouze pro život, buduje prostor pro své uplatnění, že vidí do povahy věcí a jedná ve shodě s ní - buduje obec na základě světového zákona, kterým je πόλεμος, a říká to, co spatřuje jako odhalující se svobodnému, nekrytému a neohroženému člověku (filosofie). Dějiny Západu a dějiny vůbec mají tak počátek opravdu důstojný - takový totiž, že ukazuje nejen, kde je velká césura předdějinného života a dějin, ale též na jaké úrovni se musí dějinný život udržovat, nemá-li propadnout ohrožením zvenčí i zevnitř. Tento počátek podává tak ruku všem dalším pokusům dějinného vzmachu, hlavně též tím, že učí tomu, čemu lidstvo nechce porozumět přes všecky nesmírné tvrdosti dějin a čemu možná naučí až ta pozdní doba, která dosáhla vrcholu ničení a zkázy: že životu je třeba porozumět nikoli z hlediska dne, z hlediska pouhého žití, života akceptovaného, nýbrž i z hlediska boje, noci, z hlediska πόλεμος. Že v dějinách nejde o to, co je možno vyvrátit nebo čím lze otřást, nýbrž o otevřenost pro to otřásající. Je nyní třeba vyrovnat se se dvěma pojetími o dějinách, která pocházejí od tvůrců fenomenologie a zdají se od našeho hluboce odlišná tím, že obě mluví výslovně jen o filosofii jako východisku a jakémsi ústředí dějin. E. Husserl mluví o evropských dějinách jako teleologickém nexu, jehož osou je myšlenka rozumového nahlédnutí a života na něm založeného (tj. odpovědného). Touto teleologickou ideou liší se podle něho evropská kultura ode všech ostatních. Myšlenka života z rozumu, života v nahlédnutí zároveň vyzvedá Evropu ze středu druhých kultur jako podstatnou od nahodilých. Nahlédnutí, rozum je ""vrozená"" idea lidskosti, takže evropský duch je zároveň lidský vůbec. Evropská kultura a civilizace je obecně platná, všecky ostatní jsou jen partikulární, ať jinak jakkoli zajímavé. Z toho se zdá vyplývat, že dějiny jakožto rozvinutí a postupná realizace této teleologické ideje jsou v podstatě dějinami Evropy, a ostatního světa jen potud, pokud vstupuje do pole evropské kultury. Další důsledek se zdá být, že počátek dějin se musí krýt s počátkem evropské kultury. S tím se shoduje, že Husserl mluví o řeckých počátcích a rozumí tím ""první založení"" teleologické ideje evropské v řecké filosofii. Na první pohled zdá se toto pojetí obnovovat naivní osvícenský racionalismus, kterému osvícení, světlo, je jediný pramen života. Ve skutečnosti souvisí s celým rázem jeho fenomenologie a fenomenologické filosofie. Čím v ní mohou být dějiny? Fenomenologie je nauka o struktuře netoliko jsoucna, nýbrž toho, že a jak se jsoucno jeví a proč se jeví tak, jak se nám to jeví. Dějiny nemohou tu být nic jiného, nic více a nic méně než nutná kostra tohoto objevování se, zjevování jsoucna. Toto zjevování může být završeno toliko tak, že se jeho vlastní povaha zjeví, objeví - to je filosofie, a to nikoli určitá, nýbrž filosofie jako proces. Patří k povaze věci, že jsoucno se tak ukazuje být nejen rozumné, nýbrž rozumem. Fenomenologie Husserlova nepřipomíná tolik osvícenský racionalismus jako Hegelův. Je ironií, že dílo, které obsahuje fenomenologickou koncepci historie, píše Husserl v předvečer druhé světové konflagrace, která Evropu definitivně vyřadila z vedení světa. Je sice pravda, že zároveň učinila evropskou vědu a techniku planetárním pojítkem. Ale tímto pojítkem se stala evropská civilizace v té verzi, o níž Husserlova Krisis der europäischen Wissenschaften8 ukázala, že je úpadková, že v ní došlo ke ztrátě smyslu, totiž oné osmyslující teleologické ideje, v níž podle Husserla spočívá vnitřní, duchovní podstata Evropy. Fenomenologie nemůže historii spatřovat jako něco podstatného, nemůže ji učinit jedním ze svých hlavních námětů, aniž se v tom projeví celá její základní koncepce jak po stránce metodické, tak materiální. Husserl stále více průběhem své myslitelské dráhy zdůrazňuje genesi proti statické analýze, úlohu pasivní genese, vznik všech domněle pouze recipovaných komponent prožívání ve vnitřním časovém vědomí. Všecko statické poukazuje ke genesi, a tím k historii. Historie je tak nejhlubší obsahová rovina, k níž fenomenologie dosahuje; ale rozumíme-li historií něco jako svobodné jednání a rozhodování, případně jeho základní předpoklady, pak je třeba říci, že Husserlova genese, byť transcendentální, a právě ta transcendentální, zná pouze struktury postižitelné v reflexi nezaujatého, neinteresovaného diváka, tedy subjektivity podstatně nehistorické v uvedeném smyslu slova. Je-li fenomén fenomenologie, tj. hluboký, nikoli ""vulgární"" fenomén toho, co se samo ukazuje, nýbrž jeho skrytých umožňujících předpokladů, v transcendentální genesi, pak třeba říci, že jeho postižení předpokládá subjektivitu od základu ""nehistorickou"", protože neinteresovanou. S tím souvisí dále samo pojetí reflexe, zachycující subjektivní struktury, jako obrácení objektivujícího pohledu ""dovnitř"" k prožívání, k ""noetické"" stránce, jako by aktová struktura, z níž původně vyčten protiklad ""noesis - noema"", byla závazná pro všecky fenomény vůbec a jako by intencionalita byla posledním slovem, které může být řečeno o subjektivitě subjektu. Naproti tomu je Heideggerovo pojetí historické nejen v tom smyslu, že fenomenologická analýza vede k jisté genesi, nýbrž především v tom významu, že nejen odmítá neinteresovaného diváka jako předpoklad možnosti fenomenologizování, nýbrž ukazuje naopak interesovanost na bytí jako východisko a podmínku možnosti porozumění hlubokému fenoménu, totiž fenoménu bytí, a tím na jedné straně obnovení ontologické otázky na základě fenomenologickém a na druhé straně správného pochopení významu fenomenologie vůbec. Heideggerovi není fenomenologie titul obsahový, nýbrž metodický, titul pro zkoumání, které se opírá ve všem, co tvrdí, o přímé ukázání a přímé vykázání. To však neznamená, že by její výzkumy byly samozřejmostí, ležící nabíledni. Naopak vlastní fenomenologické fenomény jsou původně vskrytu, protože se netýkají jsoucích věcí, které se ukazují samy, nýbrž jejich bytí, jejich umožnění a bytnosti, kterou je třeba teprve eruovat. Toto ""vytažení na světlo"" je však možné právě jen z toho důvodu, že člověk není vztahu k svému bytí - a tedy k bytí vůbec - tak cizí jako třeba věci přírodní nebo výtvory lidských rukou. Tento vztah zdaleka není neinteresovaný, není a nemůže být pouhé přihlížející konstatování. Právě to je obsahem vyjádření, že mu v jeho bytí jde o toto bytí. Jeho vlastní bytí je mu dáno na odpovědnost, nikoli na pohlížení. Musí je nést, provádět a jest podle toho, zda tuto úlohu přijímá, nebo si ji ulehčuje a před ní utíká a zakrývá si ji. To lze vyjádřit též tak, že pobyt (= podstata lidského života) je kvůli sobě. Jak patrno, je již tento první počátek analýzy ve zcela jiném významu historický než transcendentální genese Husserlova. Toto ""provádění"", které není nazírání, není proto snad slepé. Má zvláštní způsob vidění, v němž naše ""chování"", praktické zacházení s praktickými věcmi našeho okolí, je pouze poslední, nejnápadnější složka, vyčnívající jako vršek ledovce do našeho všedního dne. Ale ani toto chování a počínání nedovede běžná aktová teorie intencionality vědomí objasnit: zdůrazňuje v něm, čili ponechává z něho pouze to, co lze konstatovat pohledem buď přímým, nebo dovnitř. Ve skutečnosti je toto chování jen uchopení těch možností, možností vztahu k sobě mezi věcmi a jejich prostřednictvím, které nám musí být již nějak otevřeny a otevřeny mohou být jen ve skutečné situaci, v onom faktickém ""tu"", které pro každého z nás a v každé chvíli je jiné a v němž nálada ladí naše možné chování na ono jsoucno, do něhož jsme postaveni vzhledem k našim možnostem vyrovnávat se s ním. Tak nám tento ""prafakt toho, jak se máme"" jedním rázem a neintencionálně, nepředmětně, otvírá záhadné postavení doprostřed věcí, ale též onen celek, k němuž se ustavičně vztahujeme, celek vztahu k sobě skrze možnosti setkávat se s věcmi a bližními. Ale právě tak jako chování předpokládá již vždy toto postavení do toho, co jsme nevytvořili a co zde již muselo být, předpokládá rovněž, že rozumíme tomu, k čemu se chováme a proč: a to opět - poněvadž praktické rozumění je prvotní a jedině vskutku srozumitelné a v něm jsou věci tím, co ""odpovídá"" či ""vyhovuje"" našim možnostem - předpokládá, že možnosti jako takové, to jest jako naše a teprve přicházející, jako pochopitelná, významotvorná souvislost, jsou již zde, že v téže ""chvíli"", kdy jsem zapuštěn do věcí, držím před sebou tento ""rozvrh"", z něhož rozumím tomu, co jest. Opět tedy není porozumění a výklad toho, s čím se setkávám, nějaká apercepce, která jako taková vždy přece provádí syntézu minule konstatovaného s přítomným konstatovaným, nýbrž vidí vždy přítomné již ve světle toho, co máme ""před sebou"", ale ne jako předmět, nýbrž jako to, co ""jest nám uchopit"". Jak vidíme, předpokládá chování k jednotlivému jsoucnu porozumění jistému celku jsoucna, které je nám v ""rozvrhu"" našich možností otevřeno a v pociťování naladěnosti jako celek cítěno. Ani rozvrh, ani nálada nejsou intencionální předměty a nejsou ničím samostatným, ale bez nich není možné konkrétní uchopení naší životní úlohy, nelze bez nich pochopit život jako svobodu a původní historii. Nikoli intencionalita, nýbrž transcendence je původní charakter života, kterým se odlišuje od bytí jsoucen, kterým nejde o jejich bytí, jež tedy neexistují kvůli sobě a nemají žádné ""kvůli"" nebo jen v záblesku, jako zvířata. Transcendence se svými navzájem se vyžadujícími momenty (vy)nacházení, rozvrhu a chování je však transcendencí člověka ke světu, k tomu celku zjasněného, rozvrženého, k němuž vždy patří jsoucno jako my, které je vztahem, a jsoucno, kterému chybí tento ráz. Svět není, jak Kant první viděl, žádná věc ani soubor zkušenostních věcí, ale ne z toho důvodu, že je pouhou ""vyvozenou"" ideou, nevyplnitelnou ve zkušenosti, nýbrž [proto, že je] dán celkovostí transcendence, touto ""prahistorií"", jak se Heidegger vyjadřuje. Svět není předmětem zkušenosti, [ne] proto, že nemůže být dán, nýbrž nemůže být podstatně dán, protože není jsoucnem, a tak bytostně nemůže ""existovat"". Transcensus ke světu není však původně dán, jako u Kanta, aktivitou rozvažování a rozumu; jeho základem je svoboda. Tak pozorujeme, jak v koncepci dvou fenomenologií se projevuje pradávná filosofická opozice primátu intelektu či svobody v tom, co tvoří vlastní povahu lidského ducha, a s tím souvisí nutně rovněž otázka po filosofickém zakotvení a povaze historie. Heidegger je filosofem primátu svobody a historie v jeho očích není divadlo, které se odvíjí před našima očima, nýbrž odpovědná realizace vztahu, kterým je člověk. Historie není pohled, nýbrž zodpovědnost. Svobodu však nechápe ani jako liberum arbitrium, ani jako uvolněnost k realizaci povinného, nýbrž na prvním místě jako svobodu k ponechání jsoucna tím, čím jest, k nezkreslování jsoucna, která předpokládá nejen porozumění pro bytí, nýbrž otřes toho, co zprvu a většinou, v naivní samozřejmosti, je za bytí pokládáno, zhroucení tohoto jeho domnělého smyslu, k němuž vede vynoření bytí sama v podobě radikálního ""ne"" a výslovně položené otázky po něm. Odhalení bytí je zkušenost, z níž vyrůstá filosofie, stále obnovovaný pokus o život v pravdě. Svoboda je posléze svoboda pravdy, a to v podobě odhalenosti samotného bytí, pravdy bytí samého, a nikoli jen jsoucen (v podobě otevřeného chování a ve správnosti výroků). Svoboda není stránka lidské podstaty, nýbrž znamená v podstatě to, že bytí samo je konečné, že je v otřesu všech naivních ""jistot"", které hledí najít svůj domov ve jsoucnech, aby si nemusely přiznat, že člověk nemá žádný, vyjma toto všeodhalující a svobodné, co právě proto nemůže ""být"" tak jako jsoucna: bytí a jeho tajemství a div: že jsoucno jest. Odhalování bytí sama se však odehrává ve filosofii a jejím prvotnějším, radikálnějším tázání. Toto odhalování působí proto nezbytně, že nejen okrsek přístupných jsoucen, ale sám svět určité epochy podléhá změně. Od vzniku filosofie jsou dějiny přede vším ostatním těmito vnitřními dějinami světa jako bytí odlišného od jsoucen, a přece jim patřičného, jako bytí jsoucího. Překvapující při tomto protipostavení obou fenomenologicky pracujících filosofií je, že při oné tak zásadní diskrepanci východiska, tu z nazírání, tam ze svobody, docházejí obě k myšlence centrálního postavení filosofie v dějinách. A protože filosofií rozumí obě filosofii Západu, docházejí obě stejně k centrálnosti Evropy v dějinách. Historie není pochopitelná bez svobodné odpovědnosti. Obě filosofie to vědí a hlásí se k tomu. Jenže jedna spatřuje vznik zodpovědnosti v nezkalenosti evidence, v podřízení pouhého mínění pod názor, kdežto druhá v tom, že nezavíráme oči před nárokem zjednat volnou cestu a místo pro svobodu, pro ono bytí tu, které je osvobozeno od běžného a zpovrchnělého zapomenutí na tajemství bytí jsoucího. V čem tkví shoda dějinné teze obou jinak tak hluboce odlišných filosofií? V čem tkví, že obě filosofii přikládají centrální význam v dějinách, takže v ní spatřují vlastní počátek dějin? Patrně v tom, že obě jsou to filosofie pravdy, že pravda je jejich ústřední problém, který nemíní řešit z domněle evidentních tezí, nýbrž z fenoménů, z toho, co se ukazuje. Jenže jedna vidí pravdu jako dokonalou jasnost, která zná temná místa jen jako otázky, průchodiska pro odpovědi, kdežto druhá, inspirovaná konečností bytí, je otevřena pro věčné tajemství jsoucího, které právě v tomto jeho tajemství, inspirujícím k otázkám zůstávajícím otázkami, hledí uchovat jeho podstatnou pravdu, odhalenost bytí jsoucího, k níž tak patří nezbytně jeho zahalenost, jak je to vyjádřeno v řeckém výrazu ἀ-λήϑεια. Heideggerova filosofie má tedy ve svém ústředí právě tak úzký vztah k filosofickému myšlení jako Husserlova fenomenologie. Hodí se však lépe za východisko filosofování o dějinách, a to pro své východisko ve svobodě a odpovědnosti v lidském bytí, nikoli teprve v myšlení. V jejím centru jsou problémy jako vybavení z onoho propadnutí věcem, světu, do něhož dnes vládnoucí filosofie dějin jsou veskrze angažovány. Jako filosofie konečné svobody a jako připomínka toho, co je nad světem, protože jej to umožňuje, je příbuzná idealismu, ale zakládá dějinný vzmach člověka hloub a ""realističtěji"", protože je jedinou a důslednou doktrínou, která je s to odůvodnit samostatnost jsoucna proti subjektivismu všeho druhu, také proti tomu, který vyplývá z běžného materialistického pojetí vztahu mezi objektem a subjektem jako spočívajícího na kauzálním působení ve vnějším světě. Dovede však především objasnit povahu dějinné akce a otevřít oči pro to, oč v dějinách běží. Naše další úvahy se pokoušejí explikovat několik problémů starších i současných dějin ve světle podnětů z ní přijatých. Odpovědnost za tyto vývody nese ovšem autor sám. 1) ""udělovat si navzájem právo a zahlazovat nepravost"" - H. Diels / W. Kranz, cit. d., Anaximandros, B 1. (Pozn. vyd.) 2) H. Diels / W. Kranz, cit. d., Hérakleitos, B 51. (Pozn. vyd.) 3) Od tohoto místa dál se autorova německá verze eseje natolik liší, že jsme její úplný překlad uvedli na str. 227–240 tohoto svazku. Srv. též pozn. a, str. 232, a Ediční komentář na konci tohoto svazku. (Pozn. vyd.) 4) ""údiv je počátek moudrosti"" - Srv. Platón, Theaitétos, 155d; Aristotelés, Metafyzika, I, 2, 982b12. (Pozn. vyd.) 5) Srv. H. Diels / W. Kranz, cit. d., Parmenidés, B 1, 3. (Pozn. vyd.) 6) ""život poživačný, politický, filosofický"" (Pozn. vyd.) 7) H. Diels / W. Kranz, cit. d., Hérakleitos, B 29. 8) Srv. tamt., Hérakleitos, B 114. Česky: Zlomky předsokratovských myslitelů, cit. vyd., str. 51: ""Ti, kdo mluví s rozmyslem, musí se opírat o to, co je všem společné, tak jako se opírá město o zákon a mnohem pevněji. Neboť všechny lidské zákony jsou živeny jedním božským; ten vládne, kam až chce, všechno zmůže a nade vším má převahu."" (Pozn. vyd.) 9) Tamt., Hérakleitos, B 80. 10) ""nahlédnutí je všem společné"" - Tamt., Hérakleitos, B 113. (Pozn. vyd.) 11) Srv. tamt., Hérakleitos, B 114. (Pozn. vyd.) 12) Srv. tamt., Hérakleitos, B 1. (Pozn. vyd.) 13) Tamt., Hérakleitos, B 112. (Pozn. vyd.) 14) Srv. tamt., Hérakleitos, B 64: ""Veškerenstvem vládne blesk."" (Pozn. vyd.) 15) Srv. tamt., Hérakleitos, B 32; česky: Zlomky předsokratovských myslitelů, cit. vyd., str. 62: ""Jedno, jež jediné je moudré, nechce i chce být zváno Diem."" (Pozn. vyd.) 16) Srv. tamt, Hérakleitos, B 114. (Pozn. vyd.) 1. Srv. F. Nietzsche, Also sprach Zarathustra, díl II, Das Nachtlied; in: Sämtliche Werke (Kritische Studienausgabe), vyd. G. Colli a M. Montinari, sv. 4, Berlin / München 1980, str. 136–138; česky: Tak pravil Zarathustra (báseň: Píseň noci), přel. O. Fischer, Praha 19675, str. 103-105; Olomouc 19958, str. 94–96. (Pozn. vyd.) 2. Herodoti Historiarum libri IX, VII, 35; česky: Hérodotos, Dějiny aneb devět knih dějin nazvaných Músy, přel. J. Šonka, Praha 1972, str. 385 (Živá díla minulosti, sv. 65). (Pozn. vyd.) 3. O. Becker, La transcendence de la vie et l'irruption de l'existence, in: Recherches philosophiques II (Paris 1932/1933), str. 112-130. (Pozn. vyd.) 4. O. Becker, Dasein und Dawesen. Gesammelte philosophische Aufsätze, Pfullingen 1963. (Pozn. vyd.) 5. H. Arendt, cit. vyd. (Pozn. vyd.) 6. Aristotelés, Metafyzika, I, 2, 982b18. (Pozn. vyd.) 7. Srv. Aristotelés, Etika Nikomachova, 1095b–1096. (Pozn. překl.) 8. E. Husserl, Die Krisis der europäischen Wissenschaften und die transzendentale Phänomenologie, in: Philosophia. Sumptibus Societatis ""Philosophiae"", vyd. A. Liebert, sv. I, Belgradi 1936. Viz též in: Husserliana, VI, Den Haag 1954. Česky: E. Husserl, Krize evropských věd a trascendentální fenomenologie, přel. O. Kuba, Praha 1972. (Pozn. vyd.) --------------- ------------------------------------------------------------ --------------- ------------------------------------------------------------",0
668,817,Mají dějiny smysl?,1975,"Mají dějiny nějaký smysl?1 (1975) Často se mluví o smyslu dějin a přitom se většinou ani pojem dějin, ani pojem smyslu neanalyzuje. U nás se kupř. prof. Rádl pokoušel ukázat na některých příkladech smysl, který v dějinách nachází. Já bych chtěl dnes navázat na rozbor pojmu smyslu, jak je obsažen v jedné přednášce prof. Weischedela ze sbírky přednášek Glauben und Denken.1 Tam Weischedel rozebírá pojem smyslu zvláštním způsobem, který mně připadá pozoruhodný, a proto jej beru za východisko dnešního výkladu. Heidegger říká: smysl je to, v čem se udržuje srozumitelnost něčeho. To tedy znamená, že všechno, čemu rozumíme, má smysl. Ale jak on chápe ono ""čemu rozumíme""? ""Čemu rozumíme"", to není prostě všechno to, co snad máme ve své zkušenosti. ""Čemu rozumíme"", tomu je tady rozuměno ve smyslu protikladu mezi ""rozumět"" a ""konstatovat"", nebo konstatované eventuelně vyložit, vysvětlit. Rozumíme lidem, lidským činům, lidským výtvorům, rozumíme kulturním projevům, výtvorům ducha - kdežto, dejme tomu, jistému geologickému útvaru nebo něčemu takovému, tomu nerozumíme, to nechápeme, to není nic takového, co samo v sobě obsahuje smysl. Pokud tomu rozumíme, pokud se tomu snažíme porozumět - a v tom významu přece jenom aspoň rozumíme, že to, abychom tak řekli, rozum nemá - tak jsme to my, kteří takovýmhle způsobem intervenujeme. Ta věc sama v sobě smysl neobsahuje. Tedy můžeme říci, že i takovéhle nesrozumitelnosti nějak rozumíme, že i v tom je tedy určitý smysl, a když bychom chtěli potom úplně generalizovat, že smysl má všechno to, co se vyskytuje s nějakou určitostí, jako definovatelná stránka naší zkušenosti, tak bychom museli odlišovat od sebe srozumitelný a nesrozumitelný smysl. Důležité je, že ten srozumitelný smysl vždycky poukazuje na někoho, kdo ten smysl dává. Takže lidské výtvory, lidské činy a sedimenty těch činů, tedy výsledky, mají smysl a ten smysl je jim někým dodán - v tomto případě člověkem. Z nich potom, kupř. z kulturních výtvorů, z básní, z uměleckých děl, je možno vyčíst ten smysl. Dále je důležité, že smysl není možno ztotožňovat s účelem a účelností. Ne všecko, co má smysl, je účel a je účelné. Účel je v podstatě obrácená kauzalita: když mám určitý kauzální nexus a vytknu jistý následek jako to, čeho chci docílit, získávám účel; a příčiny, které jsou s to ten účel způsobit, jsou prostředky jeho realizace. Ale smysl je něco odlišného od takovéhle kauzální řady, byť i obrácené, byť i proměněné tímto způsobem v lidský účel, tzn. v cíl lidské vůle; Kant tomu říkal - kauzalita skrze vůli, skrze představy. Když si o něčem představuji, že je to možné, uskutečnitelné jenom následkem toho, že mám o tom představu, pak mluvíme o účelu. Ale jsou smysluplné děje, které s účelem nemají bezprostředně nic jiného společného, nežli to, že mám-li si vytknout nějaký účel, nějaký cíl, pak ten cíl musí mít pro mne smysl, celá tato souvislost musí mít pro mne smysl. Kupř. si mohu vytknout za cíl naučit se cizímu jazyku, ale to už předpokládá, že znalost cizího jazyka má určitý smysl, že vyučování a učení má určitý smysl, že to je něco takového, co může motivovat jednání, které má smysl - kupř. jako to účelné. Může se stát, že určité lidské činnosti mají účel, a nemají smysl. Kteří jste četli Husserlovu Krisis,2 tak víte, že Husserl se domnívá, že kupř. moderní matematická přírodověda konce 19. a začátku 20. století mohla sice mít dalekosáhlou účelnost, která se nedá žádným způsobem přehlédnout a popřít - vzhledem k jejím obrovským technickým výsledkům, tzn. jsou tady účely, kterým slouží a které realizuje - ale, říká Husserl, smysl nemá. Smysl ztratila, protože jakožto vlastní činnost, jakožto něco, co je uvažováno v sobě samém, přestala mít jasný, v sobě samé odůvodněný smysl. Nedovede sama sebe odůvodnit - jakožto činnost. Dovede se odůvodnit svými důsledky - ty jsou každému zřejmé, ty jsou v nejrozmanitějších technických disciplínách, od lékařství až po astronautiku, naprosto zřetelné. Účely diktuje, takříkajíc, společenská potřeba, potřeby života - mimo vědu samotnou. Ale věda jako taková přece nespočívá v tom, že směřuje k takovým výsledkům, že je prostředkem k takovýmto účelům. Věda je buď smysluplná sama v sobě, anebo smysl ztratila. To jsou příklady, které mohou ukázat, že smysl se nějak liší od toho, s čím bývá často ztotožňován, totiž od účelnosti, od kategoriální řady ""prostředek – účel"". Smysl souvisí pravděpodobně mnohem spíše s důvodem, se zdůvodněností. Smysl je něco takového, co nás motivuje k jistým činům, ale nemusí nás také vždycky motivovat k činům - důležité je, že prožíváme-li něco jako smysluplné, pak v tom, co je takto smysluplné, se cítíme jaksi u cíle, cítíme, že je to tak v pořádku, že je to správné. Říkám tedy, že to nějak souvisí s důvodem, ne tak, že by smysl vyžadoval nějakého zdůvodňování, nýbrž smysl je právě to, co zdůvodňuje. S tím, že smysl a účel a zejména také smysluplnost a účelnost není totéž, s tím souvisí kupř. to, že mnohé činy a počiny a chování mohou být smysluplné, mohou být srozumitelné, pochopitelné, aniž dosahují svého cíle - eventuelně mohou zkrachovat, a přesto je chápeme jako smysluplné. Tak je to s každým počinem a s každým chováním lidským, a třeba také živočišným, které, jak se říká, není přizpůsobené. Může být neúspěšné, může sahat vedle, a přesto být pochopitelné, srozumitelné. Takových jednání, kterým rozumíme a která nedosahují svého cíle, takových příkladů citovat není ani třeba, to všichni známe... O jednání, které nedosahuje svého úmyslu, svého cíle, ovšem často říkáme, že nemá smysl, že nemá smysl jednat tak a tak, když to naráží na nějakou překážku, která brání realizaci. Vidíme tedy, že smysl přece jen nějak s tou realitou a realizací souvisí, že smysl chce být realizován, a na druhé straně, že naše jednání podstatně souvisí s pojmem a motivem smyslu. Proč naše jednání tak úzce souvisí s pojmem smyslu a zdůvodněnosti ve smysluplnosti - to je zvláštní otázka. Tedy především bych ještě jednou řekl, že je potřebí mít na mysli, že smysl znamená jaksi v prvním významu to, co můžeme pochopit, čemu můžeme porozumět; a pak v druhém významu to, z čeho pochází, že můžeme věci rozumět. Smysl má vždycky něco: jisté chování, jistý výtvor, jistý dokument; a chování, výtvor, dokument to má od něčeho. Mít něco poukazuje na někoho, kdo to dává, nebo něco, co to dává. Tak tedy: mít smysl - dávat smysl. Dále smysl v našem chování a jednání - a tady bych poukázal na Weischedela a jeho rozbor. Vyjdeme z příkladu. Třeba, jak jsem řekl, učit se cizímu jazyku. To je jisté chování nebo jednání, které má smysl, ale ten smysl nemá samo o sobě. Co dává učení jazyku smysl? Pravděpodobně znalost cizího jazyka; ta znalost je to, co dává smysl učení se a vyučování cizímu jazyku. A znalost cizího jazyka - od čeho má svůj smysl? Zase od něčeho dalšího, co má širší význam a okruh - kupř. od možného duchovního kontaktu, který znamená taková znalost. A širší duchovní kontakt je zase v dalším takovém smysluplném kontextu. Můžeme takhle jít od etapy k etapě a dostáváme vždycky další, jaksi vyšší okruhy smyslu, které osmyslují to, co je jim podřazeno. Ty širší okruhy smyslu jako kupř. duchovní kontakt se širším lidstvím, s jinými kulturami a podobně, o tom všem musíme vždycky předpokládat, že to má smysl, když má mít smysl ta poslední věc, tzn. učení se cizímu jazyku. Takovýmhle způsobem, od etapy k etapě, stoupáme vždycky k širším otázkám po tom, co má smysl, až se můžeme ptát po tak širokých věcech, jako je smysl lidského života vůbec, anebo jako je smysl světa a bytí vůbec. Přitom každá z těchto etap je zároveň širší svým obsahem, vždycky ta zdůvodňující má širší obsah a také širší okruh aplikací. Kupř. učení cizímu jazyku: z té znalosti vyplývá jak smysluplnost učení se cizímu jazyku, tak také vyučování cizímu jazyku, čili tou vyšší etapou jsou tady osmyslovány dvě věci. A čím ten pojem smyslu zahrnuje širší okruh otázek, tím také je obšírnější, mnohonásobnější jeho aplikace v činnostech. Důležitá je následující poznámka: Když je tomu tak, potom každá poslední etapa závisí až na té první. Tzn. má-li mít smysl kterýkoliv nejmenší z mých aktů, kterýkoliv nejmenší z mých počinů, pak to předpokládá smysl celkový. Smysl všeho. Z toho by mohl někdo vyvozovat, že musí existovat něco takového, co osmysluje všecko. Ale celá úvaha, kterou jsme si teď předvedli, má také druhé ostří: pakliže existuje jedna jediná etapa tohoto řetězu, která smysl nemá, která je smysluprázdná, pak to padá všecko, pak je tím zproblematizována celá ta řada až nahoru. A teď nadmíru zvláštní a tvrdá věc je, že lidský život, normální, nemůže fungovat jinak, nežli že předpokládá, že každé naše jednání nějaký smysl má. My nemůžeme jednat jinak. Proč? Protože v případě, že jednání nemá smysl, že je nemotivováno, bezdůvodné atd. - nemohu jednat; to znamená, že nemám žádný motiv, že nic mne k tomu nepřitahuje, jsem v prázdnu. A paradoxní situace je tato: já nemohu jednat jinak, nežli když má všecko smysl, ale zároveň - to vyplývá z té pyramidy smyslu - stojím před faktem, že sebemenší zkušenost o tom, že smysl neexistuje, že by smysl mohl neexistovat, že by něco mohlo být prosté smyslu, celou primitivní a naivní důvěru v celkový smysl suspenduje. A tyhle zkušenosti přirozeně jsou. Ty zkušenosti není potřebí zvlášť jmenovat. V téhle souvislosti je jasné, že každé životní ztroskotání, které je zakoušeno doopravdy jako ztroskotávání, ne tedy prostě jako určitý smysl, který se dá napravit atd., je takovouhle zkušeností. Jiná základní zkušenost, kterou každý z nás dělá, je lidská konečnost, smrt. Takže situace lidského konání vzhledem k problému smyslu je takto vyostřena. Na jedné straně není jednání možné jinak nežli u vědomí toho smyslu všeho, na druhé straně stojíme před touto tvrdou zkušeností, která kdyby byla zkušeností definitivní, znamenala by nihil smyslu. Musela by znamenat nihil. My tedy žijeme ustavičně v téhle situaci. Co nás vlastně v téhle situaci je s to zachránit před naprostým nihil? Většinu lidí zachraňuje, že se prostě snaží tuto situaci nevidět. Nevidí ji. Tam, kde by člověk stál tváří v tvář tomuhle bezcestí, snaží se uhnout a tvářit se, jako by se to jeho aktuální situace nedotýkalo. Existují celé etapy lidskosti, kde je člověk chráněn prostě tím, že se veskrze věnuje tomu, co s naprostou instinktivní nutností dělá zvíře po celý život, že totiž veškerá jeho otevřenost pro svět a pro věci jeho okolí se vyčerpává tím, že je věnována údržbě života, že je věnována tomu, aby ten život, který sám sebe ustavičně stravuje, byl udržován. A přitom je člověk a animal tak zaměstnán, že se žádná další otázka neklade. Je příznačné, že na rozmezí mezi předdějinným stadiem člověka a dějinami, na rozmezí, na kterém stojí předoasijské lidstvo, nežli vznikne něco takového jako politika, nežli vznikne řecká polis, tedy v tom okamžiku, kdy si člověk uvědomuje tuhle zvláštní aporii, tuhle ne-krytost svého života v otázce smyslu, tam že vzniká panika. Tato panika je nezapomenutelným způsobem vtělena do eposu o Gilgamešovi.3 Když Gilgameš vidí před sebou svého druha mrtvého, tak prchá do stepi a utíká až na konec světa, a ani to nestačí, a tam hledá odpověď, jak najít stálý věčný život. A nenajde. V dějinné éře jsou podávány odpovědi, které souvisí právě s tím, o čem jsem se snažil v předchozích hodinách vykládat jako o tom, co patří k vlastnímu obsahu dějin, k vlastní sféře dějin. Dějinné lidstvo je bytostně určeno tím, že tuhle otázku zná. Ne každý a ne vždycky. Ale ta otázka se probudila a od té doby to nějakým způsobem postihuje každého. Svědectvím toho je, že lidé se teď ptají, nepřijímají život a svět prostě jako ""je to tady"", nýbrž ptají se po tom. Když se ptají, je jasné, že chtějí něčemu rozumět, že něco se stalo problematickým, otázkou. Oni se ptají po tom, co je tohle všecko a lidský život v tom. Ptají se po smyslu toho. Ale lidé se začali ptát tímto způsobem po smyslu také jakožto lidé jistého typu, jistého druhu, jistých zkušeností, jistého chování. Ta otázka nikdy v téhle podobě nezazněla před začátkem dějin, před vznikem řecké obce. Řecká obec je místo téhle otázky. A co je řecká obec? - Společenství svobodných lidí, kteří v podstatě žijí tak, aby vytvořili jistou vzájemnost, vzájemnost lidí jednajících tak, aby v tom společenství byli jako svobodní uznáni, tzn. společenství takových lidí, kteří si nekladou za cíl svého života pouze život sám, nýbrž něco jiného, něco dalšího, něco víc. A to je ovšem něco, v čem je implicite ta otázka obsažena. Jde o to, že lidský život, tak jak je jednoduše dán, nějak neuspokojuje, že to není ""ono"". To je obsaženo v tom způsobu života, který žijí - poprvé žijí - občané řecké polis, to je vznik a smysl politiky - původní. Pozvednout se nad úroveň pouhého života. V tom je zároveň ta otázka a pokus o odpověď. Řecký pokus o odpověď souvisí s tím, v čem Řekové jaksi přirozeně viděli smysl. Já říkám, otázka je to hlavní, ale v řeckém životě a v řeckém pohledu na okolí, na to, v čem žili, byla obsažena také už jistá odpověď, která jim ulehčila tu problematickou situaci, o které jsem na začátku mluvil. Ta odpověď spočívala v tom: ve světě je něco božského a to božské je věčné, nesmrtelné. Co je božské, to je nesmrtelné. A smysl je v tom, co je takto věčné, nebo aspoň trvalé, anebo se tomu alespoň na nejvyšší míru blíží a podobá. Filosofové potom k tomu přidali ještě toto: věčné je mimo čas. A filosofové byli právě ti, kteří se snažili na tuto strašnou aporii lidského života odpovědět: my máme pro člověka nejenom to, co je trvalé, tak jako občané πόλις mají svoji ἀριστεία, tzn. svoje osvědčení, svůj život pro druhé a slávu, která je spojená se samou existencí obce, pověst, která trvá, když už tady člověk není. To je ve slavném Hérakleitově fragmentu,4 že ti nejlepší si volí jednu věc místo všech ostatních, tzn. mít trvalou pověst, slávu u smrtelníků, kdežto ti ostatní, ta většina, té stačí, když se naplní jako dobytek. To nesmíme brát nějak opovržlivě - to je konstatování, že život na úrovni ukájení, vlastního spotřebovávání, vlastního sebestravování života je pod úrovní života politického. Filosof tedy proti tomu nachází ještě další věc: věčnost, věčnost mimo čas. Mimo čas - to je nejlépe vidět u Platóna - existuje něco, co měří všechno, co je v čase, tak jako geometrické obrazce jsou tím, co nám dovoluje, abychom měřili a vůbec určovali tyhle v podstatě nezachytitelné tvary věcí, které jsou zde kolem nás. To umožňovalo řeckému člověku, aby se pokoušel o odpověď, o metafyzickou odpověď na tuto otázku. Proto ta zvláštní korespondence mezi antickým kosmem, tzn. pořádkem veškerého jsoucna, pořádkem veškerenstva a πόλις, obcí, která předpokládá tu vstřícnost, vzájemnou sladěnost činností těch rozmanitých, navzájem se uznávajících svobodných občanů. Ovšem tenhle řecký princip je princip zvláště, abychom tak řekli, náročný. Ta metafyzika, když si ji představíme v řeckém kontextu, je velice přirozená; ale řecká πόλις ztroskotala a ztroskotalo následkem toho také povědomí bezpečí v rámci korespondence mezi kosmem a obcí. Ztroskotání obce tušili a viděli filosofové už v dobách, kdy obec byla ještě realitou, protože např. Platónova filosofie je filosofie krachu obce, obce athénské. Ten krach obce vidí na osudu Sókratově, na osudu filosofově, a vyvozuje z toho důsledky. Krach obce nebyl jen záležitostí života politického, nýbrž musel tím být znovu zproblematizován celý duchovní život řeckého člověka. A tohle zproblematizování vede ovšem svým způsobem zpátky k té prasituaci, totiž k otázce, kterou člověk neklade, nýbrž do které je postaven takovým krutým způsobem, jak nám to počáteční aporie, z které jsme dnes vyšli, ostře předvádí před oči. Nebudu dlouze hovořit o duchovní historii, která potom nastala, jenom tolik chci říci, že křesťanský způsob reakce na tuhle situaci byl odpovědí na σοφία τοῦ κόσμου,2 na tu moudrost světa a světového pořádku. Sv. Pavel říká, že σοφία τοῦ κόσμου je s křesťanstvím u konce, poněvadž čím víc ona uvažuje, čím víc mudruje, tím víc se od svého cíle vzdaluje; ona se na počátku domnívala dospívat k něčemu stálému a věčnému, a nedocílila toho. Toho se docílí docela jinak. Σοφία τοῦ κόσμου je u konce a začíná něco docela jiného. Bůh mluví k člověku přímo - ne přes svět, nýbrž rovnou, k lidské duši. Ten princip je v myšlence, že přístup k tomu poslednímu, co je smysluplné a smysl dávající, je v důvěře, ve víře. Křesťanská theologie to říká čím dál tím radikálněji, dnešní theologie nejradikálněji. Ten problém se začíná řešit tam, kde člověk přestává mluvit, kde vyčerpal všechny svoje možnosti. A tam potom mluví Bůh a člověk zakouší, že jedině odtamtud může přijít opora, kterou sám není s to podat. To je křesťanské řešení, které se děje na půdě dějinného světa. Je v úzké souvislosti s tím, že člověk dějinný, člověk historický si položil určité otázky a začal žít způsobem, který s tím souvisel, životem jinak vědomým a problematickým. Ovšem křesťanství se té otázky zhošťuje tím, že na ni odpovídá sice jiným způsobem nežli řecká metafyzika, ale s jejím zvláštním použitím a zároveň s odmítnutím určitých jejích momentů, s odmítnutím všeho toho, co je v metafyzice lidské, s odmítnutím toho lidského přístupu, přístupu přes lidskou zkušenost světa. A zdůrazňuje přímý vztah člověka a Boha. A to slovo Boží, to, že Bůh promluvil. Bůh mluví, člověk poslouchá, nic jiného mu nepřísluší a nezbývá. Člověk sám v sobě nemá žádnou možnost tu základní situaci, tu základní nesnáz vyřešit. Vidíte tedy, že v křesťanství je obsažena, implikována tahleta aporie, tahle otázka, která je otevřením dějin, nebo která úzce, bytostně s počátkem dějin souvisí. V tomhle principu, že svět nemá něco božského, že svět není ten přístup k tomu smysluplnému - v tom tkví další věc: je to umožnění něčeho, co zdánlivě nemá s křesťanstvím pranic společného a co během času se také čím dál tím více z křesťanství odpoutávalo - totiž našeho moderního přístupu k přírodě, ke světu. Světu se neotvíráme jako něčemu božskému. Světu se otvíráme, když se podíváme do sebe, do svého rozumu. A v našem rozumu, tam jsou určité naše duchovní abstraktní věci, myšlenky, ideje, které mají tu zvláštnost, že se na ně můžeme spolehnout, že je jasně před sebou vidíme, a následkem toho jsou vždycky pravdivé. Na základě takového postupu, na základě uvažování o jsoucnu z hlediska jistot vlastního rozumu, rozumových konstrukcí, docházíme k pochopení toho, co je svět. Tady někde je souvislost mezi křesťanstvím a moderní matematickou přírodovědou. - Já to teď nemohu doličovat nějak soustavně, poněvadž to je záležitost složitá, ale snad se stalo aspoň zřejmým, že začátkem, jedním z motivů té nové koncepce je odsmyslení světa - a jeho konstrukce. My konstruujeme skutečnost, my ji s plným vědomím, z jasných a zřetelných idejí - jak to říkal Descartes - vymýšlíme. Přirozeně ve shodě s jistými zkušenostmi, ale ty zkušenosti jsou samy takové, že jsou napřed zvláštním způsobem upraveny, aby na naše otázky dávaly odpověď. A takto zkonstruovaná příroda, pochopitelně matematicky zkonstruovaná, se od toho křesťanského základu odpoutává a stává se čím dál tím větší mocí v lidském životě, ostatně také na základě své plodnosti a na základě toho, že křesťanský člověk má od základu vštípen princip, že svět je mu dán takříkajíc k dispozici, aby s ním dělal to, co dovede, co je v jeho možnostech a silách. Samozřejmě z počátku to pro křesťanské lidi znamenalo, že svět mají obstarávat, že se o něj mají starat, že o něj mají pečovat, ale čím dál tím víc... Už u Bacona to přece máte, že ta cesta zpátky do ráje je v podstatě v tom umět z čehokoliv udělat cokoliv, umět to na základě skrytých mechanismů věcí. V souvislosti s tím pak vzniká podivný obraz světa. Svět, který je rekonstruován na matematickém základě, je celou svou podstatou neživý a smysluprázdný svět. My mu můžeme uložit jakékoliv své účely, ale sám v sobě žádný smysl nemá. Pochopitelně, že tenhle podivný svět se těžko shoduje se zvláštním postavením člověka v něm. Zvláštní postavení člověka ve světě se filosofové původně snažili právě s ohledem na křesťanství co možná zachovat. Bylo tedy potřebí nějakým způsobem ty věci dát do pořádku. To se odehrálo tak, že určitá křesťanská pojetí byla upravována. Vcelku se tomu procesu, který trval po staletí a jehož důsledky trvají dodnes - v nich žijeme - říká sekularizace křesťanského obrazu dějin. Křesťanský obraz dějinného života je velmi zvláštní. Je to jediný obraz světa - jak to jeden historik krásně vyjádřil - v kterém čas je u konce, v kterém lidstvo žije u vědomí, že věci spějí ke konci, že svět má konec. Ale zato celý proces světových dějin je historie pádu a spásy a všecky historické koncepce, které se snaží ve jménu moderního ducha o přiměřený pohled na lidské dějiny, který by jim pořád ještě takříkajíc uštědřil určitý smysl, jsou sekularizace křesťanské historie spásy. Ať už běží o myšlenku pokroku a perfektibility lidského ducha, která se dá zvyšovat do nekonečna, ať už běží o koncepci nové duchovní moci na základě vědy, jako je tomu u Augusta Comta, na základě principu vědeckého vývoje, pokroku, anebo ať běží o dialektiku absolutního ducha v dějinách, či o koncepci, podle které je to vývoj výrobních sil, prostředků, který svou dialektikou vede k takovému stavu lidství, který znamená jaksi vyšší, zcela smysluplné stadium. Ovšem žádná z těchto koncepcí - snad kromě Hegelovy, která uchovává metafyzický koncept absolutního ducha - není s to dodržet to, co v podstatě chce, totiž udělat skutečně život žitelným, vyřešit tu aporii, o které jsme na začátku mluvili, a to z toho důvodu, že není s to skutečně garantovat něco takového jako celkový smysl, poněvadž celkový smysl pochopitelně nemůže vytvořit člověk. Celkový smysl není otázkou lidské tvorby. Člověk nemůže celkový smysl vytvářet, protože člověk je právě vytvářen veskrze tou aporií, o které byla řeč. Existuje tedy nějaká odpověď, jak z té aporie, z toho prudkého srážení nihilismem, z toho krachu všeho smyslu, z té absurdity, že jednání není možné a že lidský život není možný bez celkového smyslu, jak z toho ven? Existuje nějaký způsob? Všechny ty, o kterých jsme tady mluvili, jsou svým způsobem buď nedostatečné, anebo přestřelující. Řecké řešení, řešení κόσμος a φύσις, naráží přece na vázanost k té původní zkušenosti souhry κόσμος – πόλις a s katastrofou této řecké skutečnosti samo podléhá katastrofě. Křesťanské řešení je svým způsobem dokonalé, tam opravdu je jak ta otázka, tak také odpověď na ni - ale ta odpověď je sama v sobě přesvědčivá jenom pro toho, kdo se chce dát přesvědčit. Není to odpověď, která by mluvila k člověku jako k člověku; ta mluví jenom k tomu, kdo se svěří té křesťanské víře a ke komu skutečně mluví Bůh, nebo kdo se domnívá, že k němu mluví. Moderní přírodověda, jak nás všechny živí a ovládá, je v podstatě nihilistická, je beze smyslu. A žije takovým velice bujným životem, který pořád větší a větší obory života pojímá do svých kruhů. Dnes už nejenom psychologii, ale pomalu všecky duchovědy atd. Ovšem přitom všichni dnes vidí, že přírodověda, jak si ji představovali ještě lidé 18. a 19. století, se už dnes proměnila tak, že to není přírodověda ve smyslu přírody, která by byla alespoň nějakým jednotně zkonstruovaným objektem pro všecky rozumné subjekty. Příroda už dneska není objekt. Už je to něco, co se nedá ve svých základních koncepcích přivést pod jeden logický klobouk; už to není to, o čem Kant říkal: jednotná konstrukce, která může být myšlena v jedné mysli, bezesporu.3 Nicméně ten princip konstrukce nám vládne dál. Vládne, ale to znamená doslova, jako by mu záleželo jenom na tom, aby ze všeho, co je, vytěžil co nejvíce účinnosti, co nejvíce účinku, co nejvíce síly. My sami jsme součástí tohoto procesu zrovna tak jako všechny ostatní věci, a to natolik, že to nihil, prázdnota smyslu, k nám dnes mluví takřka ze všeho. Proto jsme také v dějinách v takové jedinečné situaci. Poprvé v dějinách, v 19. a 20. století, nemá lidstvo ve svém světě nic božského. A současně s tím také žádný celkový smysl. Existuje nějaký způsob, jak tu celkovou aporii ne-li vyřešit, tedy alespoň učinit žitelnou? Když jsem nazval dnešní přednášku ""o smyslu dějin"", tak tím myslím asi toto: celková katastrofa smyslu, kterou jsem se tady snažil trošku vylíčit, by do sebe samozřejmě stáhla také dějiny. Dějiny nemohou mít žádný smysl, když neexistuje ten celkový, základní. Tak jako nic, žádný lidský čin, žádný lidský počin, žádné lidské chování. A přitom jsme si řekli: dějinná fáze lidskosti je charakterizována tím, že člověk o této situaci nějakým výslovným způsobem ví, odpovídá na ni a s ní se vyrovnává. To jsou dějiny. Na závěr upozorňuji ještě na jednu věc, že totiž v té aporii, jak byla vylíčena, je obsažena problematičnost veškerého smyslu. Není v ní obsažen zápor smyslu. Problematičnost smyslu a zápor smyslu jsou podstatně odlišné věci. V záporu smyslu se nedá žít. Protože ten, kdo necítí, že by jakékoliv jeho jednání mělo smysl, že by pro ně existoval nějaký důvod, že by nás cokoliv oslovovalo, ten by musel skončit v té strašné nehybnosti, která - jak to řekl Vilém Mrštík5 - charakterizuje sebevraha. Ale otázka je, jestli není možný postoj smysluplnosti podmíněné, který se téhle problematičnosti smyslu vystavuje, který ji přijímá a odhodlává se v ní žít ve stálých otázkách a ve stálé nejistotě a ve vystavení tomu základnímu, co asi člověka dělá člověkem, totiž tomu, že je ze všeho jsoucna zvláštním způsobem přece jenom vyňat - tím, že o této problematičnosti ví, a to nikoliv pouze intelektuálním způsobem, nýbrž tak, že to tvoří sám základ jeho života. A což jestli ten historický princip, princip historického světa, který přece vždycky o té otázce ví, tu otázku výslovně nějak klade, alespoň u některých určujících jedinců nebo u určujících vrstev společnosti, což jestli princip dějinného života je právě v tom žít nad úrovní pouhého života, v hypotetičnosti smyslu - žít tak, jak by mělo smysl, kdyby posléze se světem bylo všecko v pořádku. Nedostatek smyslu, škrtnutí smyslu všecko lidské konání a počínání nivelizuje. Všecko je na stejné úrovni. Problematičnost smyslu nenivelizuje, nýbrž umožňuje, aby člověk žil právě tak, jak to odpovídá požadavkům smysluplnosti, kterou my samozřejmě nejsme s to do světa vložit, ale o kterou jsme s to snad - v případě, že vše smysl má - svět obohatit a doplnit. Tak tohle jsou některé úvahy a otázky, které jsem vám dnes chtěl předložit. Diskuse A: Pane profesore, já se budu chtít vrátit k vaší základní tezi, že dějiny začínají tehdy, když se objevuje fenomén svobody. Potom jste uváděl Aristotelovo rozdělení trojího typu svobody,4 svobodu erotickou, politickou a teoretickou. Takže k těm bych chtěj nejdříve vznést několik námitek, nebo jiná hlediska. K té svobodě erotické se domnívám, že nejde o skutečnou svobodu, nýbrž, jak dokázala zde ne příliš oblíbená přírodověda, že v podstatě jde o podvědomé mechanismy, že jde o nevědomé programy tak, jak to ukazuje celkové pojetí Freudovo. Za druhé svoboda politická. Domnívám se, že ani v tomto případě nejde v dějinách o svobodu, anebo že jde jen o výsledek součtu svobod individuálních, které ovšem zase z hlediska moderní psychologie rovněž nejsou svobodami, protože i v této oblasti se ukazuje, že osobnost jako taková není svobodná, nýbrž že je hříčkou mnoha jiných sil, což je historické pojetí marxovské, tedy otázka hybných sil v dějinách. Myslím, že obě tato hlediska spojuje marxovská škola marcuseovská, což je pojetí freudisticko-marxistické. Potom ke svobodě teoretické. Vy jste se vyjádřil, že tady jde o poznávání věčného, že jde o sebereflexi systému. Domnívám se, že ani zde nejde o skutečnou svobodu, nýbrž jen o sebepoznávání a odhalování již existujících zákonitostí, a že tedy tváří v tvář věčnosti nelze objevovat svobodu, protože pokud jaksi existuje věčnost nebo bezčasí, potom neexistuje svoboda v celkovém systému, nýbrž může existovat jenom v dílčích oblastech. Potom jste přešel k problematice jednání, že svoboda - ... P: S dovolením; když teď přecházíte k jiné otázce, tak abychom nezapomněli, já bych na to reagoval. No podívejte se - tady se musí přece diferencovat pojem svobody. Vy mluvíte o pojmu svobody vzhledem k determinismu, ale ten Aristotelův pojem svobody, to je něco úplně jiného. Aristotelés mluví o způsobech života, o třech způsobech života, které dělají šťastným člověka, který šťastným být může, tzn. člověka svobodného, který není otrokem. To je přece něco podstatně odlišného, to nemá s problémem determinismu atd. nic společného. To je jedna věc. Aristotelova myšlenka, kterou jsem tady uváděl, je ovšem ve vztahu k dějinám. Nikoli tak, jak je rozvíjí Aristotelés, ale tak, jak je rozvinula Arendtová. Protože člověk, který si klade cíle, o kterých jsme teď tady mluvili, je přirozeně člověk, který je nad úrovní nebo mimo úroveň života, který se sám stravuje. A o tomhle jsme se pokusili ukázat, že je to zvláštní nová etapa historického života. Nebo že vzhledem k tomu se ty předcházející útvary lidského společenství podstatně liší, že tvoří jakýsi jeho předstupeň, který je mezistupněm mezi lidstvím nehistorickým a tím, co jsme nazývali historickým ve vlastním smyslu slova. Tzn. je to mezistupeň, který je už vyznačen něčím takovým jako kolektivní paměť, čímž se obyčejně charakterizuje historie, ale není ještě charakterizován tím, že lidé vědomě utvářejí svůj život vzhledem k něčemu, co není prostě jenom dané, nýbrž co předpokládá svobodu, ale v mnohem hlubším smyslu nežli je determinismus a indeterminismus. Tak tolik k té vaší otázce - A: Já jsem to chtěl rozvést dál, právě vzhledem k otázce jednání a práce, jak jste to uváděl právě u Arendtové. K otázce jednání: Víme z empirických pozorování, že jednání můžeme chápat třeba jako hru. Já to budu traktovat vždy znova z hlediska přírodovědy. Tedy v tomto případě jednání jako strategická hra z hlediska von-neumannovského, z matematického hlediska. Může to být hra v pojetí Huizingově, nebo ještě podrobněji v pojetí Ericka Bernea. Jednání vždycky jako hra. Přičemž hra je vždycky pokládána za výrazný projev svobodného jednání, za projev kreativity, totiž má se v ní realizovat svoboda. Ovšem v podstatě zase nejde o svobodu v plném slova smyslu, nýbrž vždycky jde o aplikaci modelových jednání, která rovněž mají pudový charakter, jsou totiž zapsána v genetické struktuře psychiky, takže podíl svobody je i v tomto případě minimální, protože zase je to všechno určeno celou řadou dalších faktorů. Jednání lze potom traktovat tedy jako ritus a ten je v podstatě realizací mýtu. A mýtus jako takový je vlastně synchronní strukturou. Jestliže tedy eliminujeme synchronní struktury, ve kterých se vůbec neprojevoval pohyb, zbývá nám hledat svobodu ve strukturách diachronních. Jenže ty jsou zase právě časovou realizací mýtu, opakovaného děje, tedy nazveme-li to dějinami, zase nepůjde o realizaci svobody. Mohli bychom se ovšem pokusit hledat svobodu v pojmu kreativity, např. v umění nebo ve vědě, takže by v nomenklatuře teorie informace vyšel tzv. nadbytečný ornament. Tady jsem si vzpomněl, když jste minule hovořil o Marxovi, že vlastně Marxovo pojetí svobody je blízké tomu, co jste uváděl, že je pojetím Arendtové, protože říká ve 4. díle Kapitálu, že skutečná svoboda začíná teprve tam, kde se přestává pracovat pod tlakem vnější nutnosti a nouze. Čili dalo by se říci, že taky Marx chápe kreativitu právě jako tvoření oněch nadbytečných ornamentů. Jenomže moderní psychologie nám odhaluje kreativitu jako jeden ze základních pudů, jako tvorbu záchytných struktur, ritů, jako mytickou bázi života. Tedy znovu a znovu nacházíme, že je to zapsáno v té genetické struktuře. Čili, že jde o opakování programu, čili že jde právě o ono sebestravování, jak vy to definujete, nikoli o tvoření. Že dějiny jsou jenom reprodukcí, opakováním dějů, čili že z tohoto hlediska není dějin, takže jde o změnu, nikoli o vývoj, takže z tohoto hlediska by bylo lze nazírat úpadek dějinnosti, jak jste o něm mluvil, jako růst entropie, čili jako rozpad struktur, rozpad jejich nadbytečných ornamentů, čili kultury. A to se potom musí jevit jako úpadek svobody, úpadek kreativity, čili jako strnulost a zánik dynamických struktur, čili, kdybychom to konkretizovali v politice, šlo by na jedné straně buď o totalitarismus, nebo o konzervatismus, tzn. uchování oněch strnulých struktur, přičemž současné sociologické studie předvídají bezvýhradně růst totalitarismu, a tudíž úpadek demokracie, a tedy rozpad dějinnosti. Potom ovšem by bylo možno nazývat svobodou - tedy z hlediska čistě přírodovědeckého, z hlediska např. fyzikálního, třeba z hlediska principu neurčitosti, říkalo se kdysi, že tam se jeví - jistý typ svobody, ovšem zase víme, že v podstatě jde o statistické zákonitosti, a že se tedy svoboda může projevovat jedině na úrovni nebo na bázi individuální existence, tedy třeba na bázi subatomové částice, nebo ve společenském pohledu z hlediska osudu jednotlivce, ale zase nikoli z hlediska celku. A teď bych ještě připojil některé poznámky k tomu, co jste přednášel dnes, týká se to smyslu dějin, že - P: S dovolením, já bych zase řekl několik odpovědí na ty další věci. Tak podívejte. Samozřejmě, že když přijmeme takové hledisko jako je to vaše, tzn. hledisko moderní přírodovědy, psychologie, sociologie atd., tak všechny ty pojmy musíme rekonstruovat, ale my tady nestojíme na stanovisku těchto věd, my se právě snažíme o nich kriticky myslet. My se nestavíme jednoduše na jejich stanoviska, my se snažíme vyjít z toho, co nám naše zkušenost bezprostředně ukazuje, z toho, co žijeme jako naivní lidé. To stanovisko, které zastáváte vy, to je něco dnes naprosto běžného, tak se v každé z těch disciplín, které jste tady citoval, o věcech lidského života mluví. Jenomže jaký je problém těchto disciplín? Problém těchto disciplín je přece všeobecně život, jak jej žijeme, takříkajíc zvědečtit, tzn. zobjektivizovat. Ale zobjektivizovat, tzn. pojmout podle určitého měřítka a podle určitého modelu. A jaký je tam původní model? Tím modelem je kartesiánská rekonstrukce světa z hlediska matematické přírodovědy, že ano, která začala v 17. století, dneska pokračuje a končí těmihle pojmy, které vy tady uvádíte. Jenomže my se snažíme vidět ty věci z úplně jiného hlediska, my se snažíme je vidět v jejich dějinném vzniku, v jejich genezi. A to ne v genezi kauzální, nýbrž z hlediska jejich vnitřního významu. To se rozumí, že se takovýmhle způsobem dá na ty fenomény nazírat, to je nám známo. Ale my se pokoušíme o pohled taky trošičku jiný. A: Já bych jenom dokončil ty poznámky o smyslu dějin. Samozřejmě, že je možný jiný názor, ale vezměme přístup náboženský. Náboženský názor na dějinnost je vždycky založen na tom, že původní stav je nějakým způsobem porušen, že je porušena původní rovnováha, do systému pronikne zlo, nebo se objeví tzv. prvotní hřích a ten systém prostě existuje dějinně v tom smyslu, že ten hřích potlačuje, že s ním bojuje a že se zase vrací do lůna původní nevinnosti. Takže zase tady dějinnost nastává v určité fázi, zase se ten systém vrací zpátky do původního stavu - z hlediska křesťanství. Anebo buddhismus. Ten má systém přerozování, putování z jednoho těla do druhého. Duše se očistí a zase se vrátí do původní nevinnosti. Ovšem nakonec se nám to obráží třeba i v marxismu - P: Ale tam se nevracíme k původní nevinnosti, nýbrž jdeme pořád dál a dál a dál. To je věčný koloběh, až se jednou podaří dojít do té nirvány, ale to není původní nevinnost. A jsou přece takové náboženské systémy, které s tímhle mýtem pádu a vykoupení nemají nic společného. A: No dobře, já tedy uvádím ta náboženství, která - P: No dobře, ale vy jste řekl, že to k náboženství ovšem patří vždycky - tak nějak jste začal. A: Dokonce se mi zdá, že se toto pojetí obráží i v marxismu, protože tam se ten systém snaží potom dospět k beztřídní společnosti, tudíž do stavu zlatého věku nebo původní nevinnosti. P: To ne, my jsme to přece řekli precizněji. My jsme řekli, že tyto filosofie dějin a mezi nimi také marxismus jsou sekularizacemi toho křesťanského, ale speciálně křesťanského způsobu nazírání. A: S tím já souhlasím, ovšem stejná problematika se objevuje i na bázi vědy, třeba z hlediska kosmogonie (nespokojený hluk v sále se stupňuje) existují teorie, že byl nějaký původní atom a že vesmír se vrací zase zpátky do původního stavu nebo že pulzuje, totiž že se tady objevuje nietzschovský věčný návrat, ale v tom případě zase nejde o dějinnost celku systému, nýbrž jenom o dočasnost. Dějinnost je jenom určitou fází pohybu. P: Ale podívejte, naše východisko byl smysl dějin, a ne nějaká struktura nebo zákon dějin. To je jiný problém. Náš problém byl, jak je to s tím smyslem v lidském životě vůbec a speciálně v dějinách. A toho se vaše poslední poznámky přece nedotýkají. Vaše poznámky se týkají ne smyslu v dějinách, nýbrž určitých analogií a struktur dějinného vývoje. Zákony dějinného vývoje jsou buď přírodní zákony, pak nemají mnoho co dělat s otázkou smyslu, anebo jsou to sekularizace nějakého pojetí náboženského - a pak ovšem tím slovem sekularizace je podána jejich charakteristika. Ale děkuji vám moc za vaše poznámky, vy jste nelenoval skutečně tu věc promyslet ze svého hlediska, to je velice pro nás všecky poučné a cenné. A já bych byl velice vděčen, kdyby další kolegové i v budoucnu nám taky pomáhali jako vy. 1) Z magnetofonového záznamu zredigoval Ivan Chvatík. (Pozn. vyd.) 2) ""moudrost světa"" – viz Nový zákon, Sv. Pavel, 1. List Korintským, 1,20. (Pozn. vyd.) 3) I. Kant, Kritik der reinen Vernunft, B 135, B 263; česky: Kritika čistého rozumu, přel. J. Loužil, J. Chotaš a I. Chvatík, Praha 2001, str. 110 a 177. (Pozn. vyd.) 4) Srv. Problém počátku a místa dějin, str. 291 tohoto svazku. (Pozn. vyd.) Srv. H. Gollwitzer – W. Weischedel, cit. výše. (Pozn. vyd.) E. Husserl, Die Krisis..., cit. vyd., § 2, str. 3; česky: Krize..., cit. vyd. str. 27. (Pozn. vyd.) Srv. Epos o Gilgamešovi, cit. vyd. (Pozn. vyd.) H. Diels / W. Kranz, cit. d., Hérakleitos, B 29; česky: cit. d., str. 60. (Pozn. vyd.) Srv. V. Mrštík, Santa Lucia, Praha 1990, str. 293. (Pozn. vyd.) --------------- ------------------------------------------------------------ --------------- ------------------------------------------------------------",0
669,818,Evropa a evropské dědictví do konce 19. století,1975,"4. Evropa a evropské dědictví do konce 19. století1 V nedokončené práci svého mládí Die Verfassung Deutschlands říká Hegel, že ani jednota zákonů, ani náboženství (aspoň v novější době) netvoří stát, ale že byly doby, kdy i ve značně chladné Evropě bylo náboženství vždy základní podmínkou státu, a toto pouto občas se stávalo tak energickým, že dokonce národy, jež si byly cizí a žily v nacionální nenávisti, častěji proměnilo náhle v jediný stát, ""který nejen jako posvátná obec křesťanská, též ne jako koalice, která spojuje v jednotu působení své zájmy kvůli nim, nýbrž jako světská moc, jako stát, dobyl svou vlast, vlast zároveň svého časného i věčného života ve válce proti Východu, jako jediný lid a stát"".2 Evropa tedy u Hegela na prahu 19. věku a posledního kolapsu Římské říše německého národa státem není, ale kdysi jím byla. Evropa znamená zde západní Evropu, sjednocenou kdysi křižáckými válkami proti islámskému světu (ale ve čtvrté křížové výpravě též proti Byzanci). Ve válce se sice tato jednota Evropy utužila, takže povědomí její zůstalo i v době evropského partikularismu a rozpadu v suverénní moderní státy; ale o duchovním původu této evropské jednoty není u Hegela a ostatních Evropanů jeho doby žádná pochybnost a tato představa je nepochybně správná. Co obsahuje? Válečnou expedicí stvrzená jednota západní Evropy, vnitřně ražené dualitou duchovní a světské moci při supremacii moci duchovní, je jedna ze tří verzí myšlenky sacrum imperium, která zná vedle západoevropské rovněž byzantskou a islámskou. Myšlenka sacrum imperium v křesťanské verzi vykrystalizovala na základě dějinné theologie, obsažené v dopise Židům a v Pavlově epištole k Římanům. Zápasy uvnitř končící římské říše, na její periférii a v jejím středozemním centru, o tento životní nerv tehdejšího světa, dostávají v 7. století duchovní definici východo-západním rozkolem a arabským výbojem.3 Západní Evropa se ohraničuje proti byzantskému Východu nejprve politicky, pak duchovně v zápase o církevní nezávislost a svrchovanost vůči světské moci, zde jedině dosaženou. Islámská verze, vázaná na myšlenku profétismu a tím blízká židovské koncepci,4 je během křížových válek vytlačena z konkurence, rovněž na chvíli Byzanc, a útvar nově vymezený se pak věnuje vlastní organizaci, propracovávání vnitřnímu, konsolidaci, kolonizaci disponovatelného severovýchodního prostoru, který zejména oslabením Polska a zmizením Kyjevské Rusi po tatarském vpádu nemá žádné konkurenční těžiště, o které by se opřel. Co však byla ve svém jádře myšlenka sacrum imperium? Nic jiného než transcendentně zduchovnělé dědictví římské říše, hynoucí odcizením mezi státní organizací a publikem, na kterém spočívala. Římská říše nepochybně uzavírá epochu hellenismu s jeho imperialismem, neseným přesvědčením o supremacii řeckého ducha a jeho výkonů. Tyto výkony jsou však vesměs resumovány v řecké filosofii, která ve své hellenistické fázi za jednu z hlavních svých úloh, aspoň v nejvlivnějším ze svých směrů, stoicismu, obrala si převést klasickou filosofii sókratovsko-platónské tradice ve výchovný ferment universálního státu, jehož nejzdařilejší verzi podává nakonec Řím. Řím je ve svém základě ovšem posedlost myšlenkou impéria, státu v jeho samostatné, na etnickém podkladu, teritoriu, vládní formě nezávislé podobě, aspoň v tuto formu vyúsťuje jeho tvrdošíjné bojové a organizační úsilí a v ní nachází svůj výměr. Největší římské postavy jsou pochopitelné pouze oduševněny tímto, takto určeným cílem. Ale ve svých počátcích není Řím bytostně odlišný od řecké polis, za jakou jej ještě Aristotelés také považuje, a pro tuto polis stoicko-platónská myšlenka výchovy k obecnému dobrému, k universalitě, ve stát práva a spravedlnosti, ve stát založený v pravdě, v nahlédnutí, se stává aspoň v jejích vzdělaných vrstvách čímsi běžným a samozřejmým. Cicero a Seneca jsou této samozřejmosti literárním dokladem a postavy Ciceronových filosofických dialogů reprezentují tuto tendenci k ztotožnění římské státnosti s výchovnou myšlenkou hlavního směru hellenistické filosofie. Myšlenka sacrum imperium je na jedné straně svědectvím katastrofy tohoto programu, na druhé jeho přetrváním v nové podobě: nikoli tento světský stát césarů s jeho příliš lidským kolísáním mezi libovůlí a vůlí k právnosti, mezi přírodním despotismem a ""přirozeným právem"", o které se opírá ius civile, nýbrž obec přímo založená v absolutní pravdě, která není z tohoto, nýbrž z onoho světa a jejíž normy a pravzor udává nikoli lidská, nýbrž božská moc a božská historie, vkračující do lidské a vtahující lidskou do sebe. Je tedy dědictví římské říše samo pokračováním v jiném dědictví, v tom, které římská a hellenistická převzaly od řecké polis a jež je resumováno úsilím o obec nahlédnuté pravdy a spravedlnosti jakožto vrcholnou mravní ideou klasické filosofie. Tato myšlenka sama však vyzrála v reflexi na velikost a katastrofu polis, na světový význam a bídu řeckého člověka v jeho příznačném společenském rámci, kde se uplatnil proti pouhé kvantitativní převaze, aby sám sebe i tento rámec zdiskreditoval a zničil nedůvěrou, závistí a strachem, že bude předhoněn a zastíněn. Osud pravdivého a spravedlivého, osud člověka, který si ustanovil za životní dráhu život v pravdě, činí ideu nového lidského společenství nezbytností: jedině v takové obci pravdy bude moci žít, aniž by zahynul v konfliktu se skutečností. Svět tedy leží ve zlém a jeho soud nad spravedlivým je jeho vlastním odsouzením. Spravedlivý a pravdivý je však člověk tím, že se stará o duši. Dědictví řecké klasické filosofie je starost o duši. Starost o duši znamená: pravda není jednou provždy dána ani není záležitost pouhého nazírání a přijetí ve vědomí, nýbrž celoživotní zkoumavá, sebekontrolující, sebesjednocující myšlenkově-životní praxe. Starost o duši byla vytříbena v řeckém myšlení ve dvě podoby: staráme se o duši, aby mohla v naprosté čistotě a nezkaleném pohledu putovat duchovně světem, věčností kosmu, a tím dosahovat aspoň na krátkou dobu toho způsobu existence, který je vlastní bohům (Démokritos, později Aristotelés), nebo naopak myslíme a poznáváme, abychom svou duši učinili tím pevným krystalem jsoucnosti, tím v pohledu věčnosti zakaleným ocelovým krystalem, kterým se stát je jednou z možností jsoucna, jež má v sobě pramen pohybu, rozhodování o svém bytí a o svém nebytí, tj. rozpliznutí v neurčitosti instinktu a neprojasněné tradice (Platón). Starost o duši je praktická forma onoho objevení universa výslovného myšlenkového vztahu k němu, ke kterému došlo již v iónské prafilosofii: zde objevení kosmu dospělo v podobu filosofického ideálu života v pravdě, který lze formulovat slovy posledního velkého diadocha této posloupnosti, Edmunda Husserla: mínění regulovat nahlédnutím, a ne naopak; a odtud se stává též pochopitelným a ověřuje se na celém vzniku Evropy názor téhož filosofa o ""svérázu evropské kultury"", že jediná ze všech světových je kulturou nahlédnutí, kulturou, kde ve všech podstatných životních záležitostech poznatkových i praktických nahlédnutí hraje rozhodující úlohu. Taková dějinná formace je tedy nahlédnutím stále přinejmenším spoluformována a nahlédnutí zde vstupuje stále na místo nenahlédnuté, anonymní, v temnu se ztrácející tradice. Vcelku lze tedy říci, že evropské dědictví je totéž v různých podobách, v něž se starost o duši přetváří skrze dvě velké dějinné katastrofy: katastrofu polis a katastrofu římské říše. A lze říci dále dokonce, že toto dědictví napomáhalo, aby se obě katastrofy proměnily z ryze negativních jevů v pokusy o překonání toho, co sklerotizovalo a bylo života neschopno v aktuálních historických podmínkách, a v přizpůsobení a zároveň generalizaci evropského dědictví. Neboť v římské říši starost o duši nabývá podoby snahy o právní poměry v oboru celé oikúmené, kterou zasahuje impérium z největší části skutečně, v ostatním zbytku aspoň svou pretencí a svým vlivem, a západokřesťanské sacrum imperium vytváří mnohem širší lidské společenství, než bylo římsko-mediteránní, a zároveň kázní a prohlubuje člověka vnitřního. Starost o duši, τ­ς ψυχ­ς ἐπιμελεία, je tedy tím, co vytvořilo Evropu - tuto tezi lze zastávat beze vší nadsázky. Velikým přelomem v západoevropském životě zdá se být 16. století. Od té doby proti tématu starosti o duši vystupuje do popředí jiné téma, které se zmocňuje oblasti za oblastí, politiky, ekonomie, víry a vědění, a přetváří je podle nového stylu. Nikoli starost o duši, starost být, nýbrž starost mít, starost o vnější svět a jeho ovládnutí se stává dominantní. Rozvíjet dialektiku křesťanských životních témat, v nichž tato starost mít, tato vůle vládnout byla původně vázána, není smyslem těchto řádků. Nepochybně expanze Evropy mimo její původní hranice, expanze, která nastoupila na místo pouhého zatlačení konkurence mimoevropského světa, obsahovala v sobě símě nového a pro starý princip zhoubného stylu. Směrem na východ nevedla tato evropská expanze k proměně principů evropského života; tato změna nasazuje na místě západního zatlačení islámu, vede k zámořským objevům a náhlému divokému shonu za bohatstvím světa, hlavně též Nového světa, vydaného všanc evropské promyšlené vojenské organizaci, zbrani a dovednostem.5 Teprve v kombinaci s touto expanzí Evropy na západ nabývá bytostná reformační změna ve směru křesťanské praxe, která ze svátostné se stává praxí ve světě, onoho politického významu, který se projeví v organizaci severoamerického kontinentu protestantsky radikálním elementem. A nebude trvat ani století a Bacon bude formulovat též úplně novou ideu vědění a poznání, hluboce odlišnou od té, která ovládá starost, péči o duši: vědění je moc, jenom účinné vědění je skutečné vědění, co dříve platilo jen pro praxi a produkci, platí pro vědění vůbec; vědění nás má uvést nazpět do ráje, ráje vynálezů a možností přetvářet a mistrovat svět ke své potřebě, přičemž potřeby nejsou nijak vymezeny a omezeny; a brzy nato Descartes řekne, že nás má vědění učinit pány a majetníky přírody. Stát či lépe řečeno státy stávají se nyní teprve (v protivě k středověkému pojetí, zakládajícímu moc na autoritě a ztělesněnému nejlépe v onom zvláštním útvaru, který se nazýval Imperium Romanum Nationis Germanicae a který byl čímsi jako středem mezi útvarem veřejného a mezinárodního práva) obranným a branným zřízením k zajištění majetku (jak je definoval později Hegel); partikularismus tohoto pojetí navazuje na jisté středověké tendence, nechává je však daleko za sebou. Organizace hospodářského života podle moderně kapitalistického způsobu, probíhající rovněž v téže době, náleží do jednoty téhož principiálního stylu. Není od té doby pro expandující západní Evropu již universální pojítko, universální idea, která by se dovedla vtělit v konkrétní a účinnou spojující instituci a autoritu: primát jmění před bytím vylučuje jednotu a universalitu, a marné jsou pokusy nahradit je hegemonií moci. Politicky se to projevuje novým systémem, v němž říše je vytlačena z centra na východní periférii, místo středu začne zastávat Francie jako pevně organizovaná síla, představující kontinentální protiváhu proti obrovsky rozrostlým dvojsvětovým državám Španělska a Anglie. A když se počne rýsovat síla Nové Anglie a s ní svítat lidstvu příslib nové organizace, neznající hierarchie a využívání a zneužívání člověka člověkem, jde nejen Novým světem, nýbrž celou Evropou záchvěv naděje na novou epochu lidstva. Skoro v téže době je však Evropa zpočátku nenápadněji, později však tím ostřeji vydána východnímu tlaku. Od 16. věku převzala moskevská Rus byzantské dědictví východního křesťanství, dědictví imperiální církve, a s tímto nárokem se spojí prostorová expanze nesmírného rozsahu, která pro Evropu místo neurčité východní hranice postaví mohutnou, shora, imperiálně a imperátorsky organizovanou moc, jejíž meze jsou dány až pobřežím asijského kontinentu; moc, která od té chvíle bude hledět se napřed vůči Západu definovat, odlišit a zajistit, pak ho využít a přitom jej ohrožovat, rozkládat a ovládat. Po francouzském využití třicetileté války roztříštěná, na východ soustředěná a tureckým nebezpečím fascinovaná zbytková říše nevidí zpočátku růst před sebou tuto obrovitou masu, která bude od 18. věku tížit na všech jejích osudech, tímto prostřednictvím však na osudech Evropy. Zatím Evropa s nesmírnou pílí pracuje na přestrukturování svých idejí, institucí, způsobu své produkce, státní a politické organizace; tento proces, který má jméno osvícenství, je v podstatě přizpůsobením dosavadní Evropy jejímu novému postavení ve světě, vznikající organizaci planetárního hospodářství, proniknutí Evropanů do nových prostorů novými, odtud pramenícími požadavky na vědění a věření. Nejhlubší výtvor celého tohoto pohybu je moderní věda, matematika, přírodověda, historie; všecko to je oživeno docela jiným duchem a druhem vědění, než byl předcházející. Renesanční věda Koperniků, Keplerů a Galileů sice zřetelně navazuje ještě stále na starověkou ϑεωρία jako moment péče o duši. Ale stále více se ve vědě samé, v matematice na prvním místě, projevuje duch technického ovládání, universalita docela jiného typu než starověká obsahová a útvarná: universalita formalizující a neznatelně přecházející k favorizování výsledku před obsahem, ovládnutí před pochopením. Tato věda se stále více odhaluje celou svou povahou jako technika, a směřuje proto též k technologii a aplikaci. Čím více tento způsob myšlení proniká, tím zřetelněji jsou zatlačovány zbytky ""metafyzického"" myšlení, které v 17. věku ještě ovládá evropskou filosofii, kde francouzští a nizozemští myslitelé a myslitelé jimi určení snaží se ještě jednou novými prostředky dosáhnout starého cíle; v 18. věku se Francie a Spojené státy postaví do čela radikálně osvícenského hnutí, ve Francii už radikálně sekulárního. Idea revoluce, radikálního obratu lidských záležitostí, možnost života bez hierarchie v rovnosti a svobodě, pochází pravděpodobně ze skutečnosti Nové Anglie a úspěšná revoluce britských kolonií je u pramene myšlenky revolučnosti jako základního charakteru moderní doby vůbec;6 Francie ji přijímá z těchto rukou a dává jí ve své revoluci zčásti již otevřeně sociální ráz, ukazujíc, že nic nebude ušetřeno otřesů. Francouzské radikální osvícenství, bořící báze autority duchovní, nedokázalo se zastavit, jak si mnozí přáli, před budovou společnosti a státního zřízení. Spojení průmyslu, technologie, kapitalistické organizace vede v Anglii a v části západního kontinentu k proniknutí průmyslové revoluce; odtud skok na bohatství světa nabývá nového významu - vytvoření nesmírné technologicko-vojenské převahy, které nemůže mimoevropský svět nic obdobného postavit po bok: světový trh pracuje odtud ne pouze pro evropský blahobyt, nýbrž pro evropskou fyzickou moc, jejíž prvním otřásajícím projevem jsou revoluční a napoleonské války, usilující na nové, světsky racionální bázi realizovat universální význam francouzského evropského centra, jež nyní zháší poslední iluzorní podobu zbytku římské říše. Kontinentální Evropa spolu s Anglií se nedokáže uhájit jinak než otevřeným apelem k ruské moci, která se na dlouhou dobu stává rozhodčím jejích otázek, navrhovatelem jejího mocenského systému a faktorem, který těží nejvydatněji z evropských konfliktů a nezdarů. Vyřídivši severovýchodní mocnosti Evropy 17. věku, Švédsko a Polsko, odstraňujíc toto poslední stále důsledněji ze scény, zasahujíc podporou vzmáhající se pruské moci do hlubokého rozkolu mezi zbytkovými mocnostmi na půdě římské říše, Pruskem a habsburskými zeměmi, nepřímo ničíc historické organismy jejího východního systému (jako český stát), stojí Rusko na počátku 19. věku hluboko v Evropě jako hráz vůči oné první amerikanizaci, jak možno označit revoluční a porevoluční Evropu; oba dědicové Evropy srazili se v jeho druhé dekádě prvně na evropské půdě ne sice ještě jako političtí protivníci, ale jako principy. Hegel mluvil příležitostně o otázce, zda Amerika či Rusko budou dědici Evropy; ale konkreci obdrželo uvažování o budoucnosti teprve tam, kde byl problém nahlédnut z hlediska společenského směřování k rovnosti a racionální organizaci, a tak jej viděl nejprve Tocqueville.1 Evropská myšlenka poznala tak dříve a hloub Spojené státy než Rusko a je to pochopitelné, poněvadž europeizovaná Amerika byly Spojené státy a porevoluční Evropa byla amerikanizovaná Evropa. Na hlubší vztah východního světa k Evropě, analogický pochopení Tocquevillovu, čekal západní svět dlouho a čeká v podstatě dodnes. Nežli však vylíčíme Evropu 19. století jako bojiště zastíněné již budoucností s jejím novým prostorem a novými mocnostmi, jež z Evropy vyrostly a její budoucnost zproblematizovaly, musíme se ještě zmínit o pokusu reflektovat a zproblematizovat sám osvícenský princip západní Evropy, k němuž došlo na německé půdě, tedy na půdě rozpadající se římské říše, napřed v pruském prostředí, kde osvícenství žilo v podobě vojenského státu, využívajícího racionálně tradičních struktur, tedy v podobě velmi paradoxní syntézy starého s novým. Síla a hloubka osvícenství tkvěla nepochybně v tom, co starší, především dovnitř a lidsky orientované vědění zanedbalo, v nové ideji aktivního, účinného, výsledky bohatého a stále se obohacujícího vědění. Toto vědění nebylo lze vzít na lehkou váhu ani spojit vnějškově v pouhý slepenec se starými evropskými zásadami vědění a věření. Na druhé straně nebylo lze se spokojit syntézou pouze praktikovanou pod zorným úhlem bezprostřední užitkovosti, jak se dělo v anglosaských zemích, ani přikročit k radikálním operacím amputačním, pokud nebylo úmyslu následovat francouzskou revoluční dráhu. Německá, z Kanta vycházející filosofie a s jeho tendencemi spřízněná ostatní duchovnost pokusila se ještě jednou o obrat evropského ducha: osvícenství mělo být přijato, ale jen jako metoda pochopení přírody, říše zákonitostí, které nevedou do jádra věcí; tam, kde tento fenomenální svět je rozebírán ve své fenomenalitě (tj. ve své podstatě), nabývá znova svého práva starý evropský princip starosti o duši, filosofické kontemplativní ϑεωρία, který nás uvolňuje k duchovně-mravní oblasti, v níž je vlastní lidské zakotvení a poslání. Počínaje tímto průlomem, který osvícenství neškrtá, ale vymezuje a oslabuje jeho lidský význam, snaha německého umění v poezii a hudbě jde týmž směrem a ve filosofii se dokonce radikalizuje v soustavy neslýchaného, absolutního idealismu a metafyzické radikálnosti, které zde není třeba blíže charakterizovat. Toto duchovní Německo nabízí se západní Evropě jako ona zem, do níž se duch může stáhnout po krizi revoluční anarchie a projít kúrou, které potřebuje svoboda k tomu, aby zakotvila v realitě pochopením; ale duchovní universum, samo o sobě bez síly, vytvoří dvojsmyslné myšlenkové formy, kterých reálný zápas o evropské dědictví bude moci využít ke svému rozvinutí: myšlenku duchovní individuality (které bude využito k pokračující partikularizaci a národnostnímu rozkolu v Evropě), myšlenku dialektiky (které bude využito k dalšímu revolučnímu boji), myšlenku státu jako pozemského božstva, netrpícího omezení své suverenity. Tak vyústí velký německý pokus v posílení oněch tendencí evropského rozkladu, proti nimž původně byl zaměřen. Německé myšlenkové rozvrhy, silné a platné jako kritika, jako myšlenky vymezující osvícenství jeho obor, nejsou samy sebou s to vyřešit problémy v rámci osvícenské problematiky, politické a sociální problémy, a musí být v praxi degradovány na pouhé prostředky bojů o politickou a sociální realitu. Po ostrém závanu světového vzduchu, který přináší revoluce a porevoluční napoleonské války, vrací se Evropa nejprve pod tlakem imperiálního Ruska k zdiskreditované, nikomu neuvěřitelné ""legitimitě""; jelikož se proti francouzské despocii muselo apelovat na partikularismus krajinných tradic a na spontaneitu národů, je tento neupřímný návrat počátkem nového pestrého a zčásti velmi chaotického dění, které lze shrnout pod titulem národnostní, nacionální hnutí. Na západě Evropy, kde existují dávno centralizované a jazykově unifikované státní celky, spojí se toto hnutí docela přirozeně s faktickou potřebou průmyslové revoluce po státní ochraně podnikání a spekulace, státy se dostávají pod vliv buržoazního kapitalismu; střední a středovýchodní Evropa pozoruje se závistí tento vývoj, který se pro ni stává vzorem, zatímco principiální racionalistický universalismus revolučního radikalismu se utíká do sféry sociální revoluce, do vznikajícího socialismu. Všecky tyto tendence tvoří pestrou a často eklektickou směsici, v níž jedinou jistotou je neudržitelnost statu quo. S ohledem na revoluci a napoleonskou epochu na jedné, na Rusko na druhé straně vyvíjí tehdy evropská publicistika pojmy ""světová moc, světový státní systém"",7 zatímco Rusko, které s úspěchem obhajuje svůj imperiální postoj proti prvním pokusům zviklat jej západními vlivy, vyvinuje stále zřetelněji své z byzantského imperiálního křesťanství převzaté politické kategorie v myšlenku dědictví po úpadkové Evropě, Evropě v likvidaci, myšlenku, která se v podstatě udrží po celé 19. století s přibráním těch evropských motivů, které se do konceptu hodí. V podstatě je shoda v ruském myšlení o evropském dědictví, k němuž je ruský stát povolán, různost mínění se týká prostředků, kterých je k tomu třeba; starý petrovský koncept, Evropy využívat a jí nepodléhat, nýbrž ji ovládat, obsahuje v sobě jak možnost většího přichýlení k Západu, tak i uzavření do sebe a vyčkávání příhodných chvil. – Ta část evropské publicistiky, jejíž zrak zůstává upřen na Rusko a jeho mohutný vliv na Evropu, osobnosti jako Moses Hess, Haxthausen, Fallmerayer,8 zejména však konzervativně katolická publicistika autorů jako Jörg, Marlo, Konstantin Frantz,9 kteří se stále ještě nedovedou odpoutat od nostalgie Římské říše německého národa, obsahuje v sobě jakýsi zárodek europeismu, snahy o evropskou jednotu alespoň v podobě solidarity západních států vůči ruskému kolosu; Frantz poukázal rovněž na shodu svých tendencí s tradicionalismem obsaženým v Comtově pozitivní filosofii2 (pozitivní politiku neznal); tyto zárodky, k nimž se v šedesátých letech připojuje též svou americkou zkušeností liberál Julius Fröbel,3 neměly vůči převládajícím tendencím evropské reality skutečnou moc politické organizace. V buržoazně-kapitalistické Evropě jsou tedy hlavní síly evropského Západu, tj. osvícenství, věda (přírodověda a historie) a technika, zapjaty do partikularistické reality národního státu, jehož vzorem je na kontinentě Francie, a je to Francie třetího císařství, která v tomto vývoji k partikularitě sehrává osudnou úlohu; k ní náleží i její efemérní úspěchy, jako neupřímná koalice evropských států proti Rusku v krymské válce a částečné a chvilkové zatlačení Ruska, neboť uspávají pozornost Evropy a vytvářejí falešnou sebedůvěru mocností opřených o průmyslovou, technickou, vědeckou převahu. Vlastní universalismus radikálního osvícenství utíká se, jak jsme již naznačili, do socialistického myšlení a socialistického hnutí. Zejména od chvíle, kdy dochází k Marxovu ""hegelovskému překonání Hegelova myšlení"",10 nepřestává Marx denuncovat neupřímnost, polovičatost, nelogičnost a zejména cynismus a mravní chaos, rozpoutaný v evropských společnostech buržoazně liberálním statem quo. Všecky slabosti francouzského řešení evropského problému zesilují ještě oním pruským řešením německé otázky, které Francii vytlačilo z centra Evropy a postavilo do něho opět Německo, ale v nové, vzorem západoevropského nacionálního státu ražené podobě; přitom toto pruské Německo nese v sobě jako další nesouladný element své feudální tradice nezkrácené skutečným společenským přelomem, dále konzervativní obdiv k ruskému kolosu, jemuž Prusko vděčilo [za] celou svou kariéru v Německu a Evropě, spolu s nutností přeorientovat se rychlým způsobem k úloze štítu i meče aspoň jihovýchodní Evropy. Buržoazní řešení, národní stát jako ochrana stále mohutnící průmyslové produkce, zároveň zde ukazuje ještě mnohem silněji než na evropském Západě svou vnitřní rozpornost, poněvadž toto mohutnění je zároveň sílením toho, co tehdy bývalo nazýváno ""čtvrtým stavem"", jeho sebevědomím a jeho nepotlačitelnou organizací. Konflikt odtud stále ostřeji se vyhrocující vede k společenskému napětí do té doby neznámému a k eternizaci vlády tvrdé ruky proti nezbytné většině lidu, jak ji reprezentuje bismarckovská koalice z roku 1879.11 (Je známá teze E. Halévyho,4 že třeba hledat jeden z hlavních kořenů válečného konfliktu z roku 1914 ve snaze tuto vnitřní nesnáz překonat mobilizací společnosti pro mezinárodně politické cíle a uvolnění dráhy pro německou energii hospodářskou a organizační.) Jak patrno, prohlubuje se tak v Evropě 19. století krize politická právě tam, kde se zdá, že otázky se řeší: otázka německá, italská; místo aby jejich řešení Evropu uklidnilo, ve skutečnosti zostřilo její partikularismy a učinilo je na úzkém evropském prostoru smrtonosnými. Rovněž sociální krize se postupem doby vyhrocuje a nezbytný průmyslový proletariát prezentuje svůj účet vždy naléhavěji. Právě v této chvíli nabízející se ""východisko"", které některými považováno za vrchol světového státnického rozhledu: přenést evropské problémy do světového měřítka, rozdělení Evropy promítnout do rozdělení světa, muselo pouze vyjevit antagonismy dosud latentní, zapnout prostředky celého světa do smrtelně nebezpečného podniku evropské konkurence, a to ve chvíli, kdy si mimoevropský svět začal uvědomovat, že je možno naučit se od soudobé masové Evropy, Evropy všeobecného hlasovacího práva a velkých zbyrokratizovaných stran, umění zvýšit svou vlastní politickou váhu a postavit se proti Evropě na vlastní nohy. Jako třetí, a to hlubinný moment přistupovalo stále ostřejší uvědomování mravní krize soudobé Evropy. Že evropské státní instituce, politická a společenská kostra Evropy, spočívají na něčem, čemu společnost dávno již ve své reálné činnosti odpírá všecku důvěru a poslušnost, bylo pouze v revolučním radikalismu ostře vyzdviženo a vysloveno jako součást jeho převratného programu. Tento radikalismus sám se však, pokud se týče jeho věr, drží myšlenkových derivátů z evropského dědictví, které jsou rovněž tak těžko uvěřitelné jako představy, z nichž jsou odvozeny. Bůh je mrtev, ale hmotná příroda, produkující se zákonitou nutností lidstvo a jeho pokrok, není o nic menší fikcí a má tu zvláštní slabou stránku, že v ní není žádná instance kontrolující jednotlivce v jeho individuální snaze uniknout a zařídit se ve světě nahodilém jako poslední člověk, který má své potěšeníčko pro den, své potěšeníčko na noc.12 Dostojevského hrdina to vyslovil: nic není, všecko je dovoleno!5 To, čemu Dostojevskij odolává odvoláním na tradiční Rusko s jeho zlomenou duší, s jedincem, který se pokořuje před velikou obcí, která jej kruší a ukládá mu očistu utrpením, vyslovuje Nietzsche s ostrým vyhrocením pro evropskou současnost: buďme pravdiví, pohleďme do tváře faktu, že jsme nihilisty, nenamlouvejme si, co není - jedině pak budeme s to přemoci tu mravní krizi, která je za všemi ostatními a vše v sobě obsahuje. ""Co vypravuji, je historie nejbližších dvou století. Popisuji, co přichází, co nemůže jinak než přijít: vzestup nihilismu. Tato historie dá se vypravovat už dnes: nutnost sama je tu při díle. Tato budoucnost mluví již v tisícerých znameních, tento osud se ohlašuje všude, pro tuto hudbu budoucnosti napínají se již všecky uši. Naše celá evropská kultura se již odedávna pohybuje s mučivým napětím, jež od desítiletí k desítiletí roste jako ke katastrofě: neklidně, násilně, překotně: jako proud, který chce ke konci, který se již nezamýšlí, který má strach zamýšlet se.""6 Pro Nietzscheho tkví nihilismus právě tam, kam Dostojevskij radí k návratu: v křesťanském znehodnocení tohoto světa ""pravým"", života, vůle, činu morálkou a příkazem ""ty máš""; je třeba zbavit se všech zásvětí a vytáček, které staví pravdu nad skutečnost, je třeba přitakat ze všech sil životu a skutečnosti; skutečnost je však sebepřekonávání, je stupňovaná moc; tak bude vytvořen nový stupeň jsoucnosti, člověk zbavený dosavadních útěků, útočišť a slabin, nadčlověk, usídlený v neuniknutelné, poněvadž věčné skutečnosti. Nietzschova ofenzíva proti soudobé evropské civilizaci jako nihilistické je ovšem sama nihilistická a průchod nihilismem považuje za svou upřímnost a zásluhu. Její radikalismus imponuje i dnes, když titánské gesto individuality působí komicky, a jeho kritika pokroku a osvícenství jako kryptonihilismu je stále platná. Proto v diagnostice evropské společnosti 19. věku jako nihilistické se resumují všechny tehdejší krize: krize politická i sociální tkví v krizi morální. Dostojevskij navrhuje byzantské křesťanství, Nietzsche věčný návrat jako řešení krize. Ale vlastní fundament křesťanství i znovuobjevení věčnosti předpokládá přece opakování něčeho, co na samém počátku evropské epochy bylo jednou skutečností: duše jako toho v nás, co je ve vztahu k oné nehynoucí, zahynout nemohoucí komponentě universa, která umožňuje pravdu a v pravdě bytí nikoli nadčlověka, ale opravdové lidské bytosti. 1) Tento esej věnoval autor v roce 1973 Boženě Komárkové k 70. narozeninám. Textu, který vyšel v rámci Kacířských esejů, předchází v rukopise jedna stránka, kterou zde uvádíme pod čarou: »Tato drobná předběžná skica je součástí zamyšlení nad Evropou, která se budovala po více než tisíc roků, zviklala během několika staletí a zničila za třicet let, ohraničených dvěma ""světovými válkami"", které se tak jmenují větším právem, než aby sluly evropské, a tvoří ve skutečnosti jedinou. Tento pád útvaru, který po určitou dobu mocensky ovládal celou planetu, připravil planetární éru, aniž by se mohl na jejím vrcholu udržet, ale odešel ze světových dějin netušeně úpadkovým a hanebným způsobem, je daleko nejvýznamnější událost světových dějin, možná dokonce sám jejich konec nebo počátek konce, tak znejišťuje veškeru budoucnost; čemu třeba se divit, je, jak málo se o této základní skutečnosti, zastiňující každou minutu našeho běžného žití-bytí i každý počin našeho jednání i přemýšlení, přímo a tematicky reflektuje, takže chudák 'filosof', který si z povolání uvědomuje to, co je nepříjemné a proti srsti jdoucí, je odkázán v té věci skoro sám na sebe a nemá se při svých úvahách oč opřít, zvlášť činí-li tak na místě, kde je od zvláštnější a výlučnější literatury tak dobře jako odříznut. Zde na těchto řádcích bych nechtěl nic jiného než k jubileu filosofky a historičky podat hrst reflexí, fakt a dat, která veskrze nepretendují zatím na žádnou úplnost a soustavnost, ale mají navodit přemýšlení o těchto fundamentálních otázkách. Částečně to budou obecné teze o povaze, principu, růstu, etablování a otřesení evropské reality, částečně pak několik fakt osvětlujících do jisté míry způsob, jak v 19. století Evropa sama se dokázala zamýšlet nad svou situací, jak ji tedy reflektovala v předvečer svého pádu. Z tohoto skicovitého sběru má být jasné jen jedno, že totiž Evropa nešla do své katastrofy úplně slepě a bez uvědomění aspoň jistých obecných rysů nastávajícího poevropského údobí; že však celý rozsah evropské krize byl mimo myšlenkové zorné pole.« (Pozn. vyd.) 2) Srv. G. W. F. Hegel, [Werke, sv. 1: Frühe Schriften, Frankfurt a. M. 1971, str. 478]. S ideou europeismu v katolické verzi přišla jenská romantika hlavně Novalisovým spisem Christenheit oder Europa z r. 1799 [česky: Křesťanství neboli Evropa, in: Novalis, Zázračná hra světa, vybr., usp. a doslov naps. J. Holý, přel. V. Koubová, Praha 1991, str. 105–135]. Zde též idea nové mise Německa, kterou přejal Hegel do Fenomenologie ducha, ovšem bez katolického zaměření. 3) O tom viz A. Dempf, Sacrum imperium, München 1929, zvl. část II, kap. 1: Grundbegriffe der christlichen Geschichtstheologie. 4) Viz o této souvislosti vysoce pozoruhodné vývody L. Strausse ve spise Philosophie und Gesetz, Berlin 1935, zvl. o souvislosti Platón - Ibn Sína - Ibn Rušd - Maimonides, str. 113 nn. 5) C. Lévi-Strauss označil zkušenost započatou roku 1492 jako největší dosavadní lidský experimentální fakt v setkání člověka se sebou samým; ukázal zároveň, jak krutě probíhal a jak skončil katastrofou pro mimoevropské, novosvětské lidství. [C. Lévi-Strauss, Tristes Tropiques, Paris 1955; česky: Smutné tropy, přel. J. Pechar, Praha 1966.] 6) Tak prezentuje věci, jak známo, H. Arendtová ve spisu On Revolution, London 1963 [německy: Über die Revolution, München 1963]. 7) Viz k tomu a následujícímu D. Groh, Russland als Weltmacht, in: Orbis scriptus. Dmitrij Tschizewskij zum 70. Geburtstag, vyd. D. Gerhardt, München 1966, str. 331 nn. 8) Moses Hess (1812-1875), německý filosof, tvůrce ""filosofie činu"" – srv. např. M. Hess, Ausgewählte Schriften, Köln 1962; August von Haxthausen (1792–1866), německý politický ekonom – srv. např. A. F. L. M. von Haxthausen, Die ländliche Verfassung Russlands, Leipzig 1866, a Studien über die inneren Zustände, das Volksleben und insbesondere die ländlichen Einrichtungen Russlands, Hannover 1847; Jakob Ph. Fallmerayer (1790–1861), německý historik a cestovatel – srv. např. J. Ph. Fallmerayer, Fragmente aus dem Orient, Stuttgart / Tübingen 1845. (Pozn. vyd.) 9) Josepf Edmund Jörg (1819–1901), německý historik a politik – srv. např. J. E. Jörg, Die neue Aera in Preußen, Regensburg 1860; Karl Marlo vlastním jménem Karl Georg Winkelblech (181–1865), německý chemik a ekonom – srv. např. K. Marlo, Untersuchungen über die Organisation der Arbeit oder System der Weltökonomie, Kassel 1853-1850; Konstantin Frantz (1817–1891), německý politik – srv. např. K. Frantz, Die Genesis der Bismarckschen Aera und ihr Ziel, München 1874. (Pozn. vyd.) 10) A. de Waelhens, La philosophie et les expériences naturelles, Den Haag 1961, str. 13. 11) Po Bismarckových vyjednáváních s rakousko-uherským ministrem zahraničí (Gyula Andrássy) byla 7. října 1879 ve Vídni podepsána smlouva mezi Německem a Rakousko-Uherskem, tzv. dvojspolek, pro případ války s Ruskem; v roce 1882 se k dvojspolku přidala Itálie, a vznikl tak trojspolek. Proti této kolalici „centrálních mocností“ (Německo a Rakousko-Uhersko) vznikla v prvním desetiletí dvacátého století opoziční koalice tzv. trojdohoda: jejím základem byla smlouva mezi Francií a Ruskem o koloniích (z 8. dubna 1904), a podobná smlouva mezi Francií a Velkou Británií (z 31. srpna 1907). Obě tyto koalice se tak staly základním mocenským rozdělením před 1. světovou válkou. (Pozn. vyd.) 12) F. Nietzsche, Also sprach Zarathustra, in: Sämtliche Werke (Kritische Studienausgabe), vyd. G. Colli a M. Montinari, sv. 4, Berlin / München 1980, str. 20; česky: Tak pravil Zarathustra, přel. O. Fischer, Praha 19675, str. 30; Olomouc 19958, str. 14. (Pozn. vyd.) 1. A. de Tocqueville, La démocratie en Amérique, Paris 1835-1840; česky: Demokracie v Americe, přel. V. Jochman, Praha 1992, 20002. (Pozn. vyd.) 2. Srv. A. Comte, Cours de philosophie positive, Paris 1830-1842. (Pozn. vyd.) 3. Srv. např. J. Fröbel, System der sozialen Politik, Mannheim 1847; týž, Aus Amerika. Erfahrungen, Reisen und Studien, Leipzig 1857-1858. (Pozn. vyd.) 4. Srv. E. Halévy, L'ère des tyrannies: études sur le socialisme de la guerre, Paris 1938. (Pozn. vyd.) 5. Srv. F. M. Dostojevskij, Zločin a trest, přel. J. Hulák, Praha 1966, str. 258. Viz též Bratři Karamazovi, díl I., kniha II., kap. 6, přel. P. Voskovec, Praha 1997, str. 80. (Pozn. vyd.) 6. F. Nietzsche, Nachlass, November 1887 - März 1888, 11/411/; in: Sämtliche Werke (KSA), cit. vyd., sv. 13, str. 189 (Wille zur Macht, Vorrede, Nr. 2). (Pozn. vyd.) --------------- ------------------------------------------------------------ --------------- ------------------------------------------------------------",0
670,819,Je technická civilizace úpadková a proč?,1975,"5. Je technická civilizace úpadková, a proč? Devatenácté a dvacáté století jsou dobou průmyslové civilizace, která smetla, jak se dnes zdá, definitivně jiné, starší pokusy lidstva utvářet, ba produkovat svůj život bez pomoci vědy a techniky (techniky založené na vědě, splývající v jistém smyslu s vědou). Vznikl tak ohromný zářez do kontinuity lidských dějin, který nedávné údobí sotva tří set let nechává některým moderním osvícencům spatřovat jako nesmělý počátek vlastní historie lidstva, zatímco vše ostatní se odsunuje do prehistorie. Člověk industriální epochy je nesrovnatelně mocnější, má k dispozici mnohem větší zásobárnu sil než lidé starších dob, sahá do subatomárních oblastí, z nichž se živí hvězdy, protože Země mu nestačí: žije v nesrovnatelně větší společenské hustotě a dovede toho využít k zvýšení intenzity svého útoku na přírodu, aby mu vydala vždy větší kvantum oné působnosti, kterou míní dostat do schémat svých výpočtů a do pák svých rukou. Mohutný růst průmyslové civilizace zdá se být tendencí, kterou nedovedou zadržet žádné obtíže vnější ani vnitřní. Vnější překážky, jak je snad nejostřeji a nejmoderněji, fyzikalisticky a kvantitativně obrážejí úvahy Římského klubu,1 týkají se vyčerpání světových zásob surovin, demografického růstu, znečišťování prostředí a nemožnosti zvětšovat úživnou základnu, přičemž exponenciální charakter růstových tendencí ukazuje k možnostem nepříliš vzdálených katastrof. Alarmující hlediska, proti nimž uznaně neexistují dosud nevývratné argumenty, nevyvolala nicméně v dnešní společnosti zásadní zájem, jehož by se racionalisté chtěli nadít. A vnitřní překážky, které vyplývají z toho, jak tato civilizace působí na povahu lidské bytosti jako takové, a jež se projevují v oněch lidských hekatombách (vlastně myriatombách), kterým ona ""prehistorie"" nezná rovna - se zatím zřetelněji historicky projevily jen jako podnět hledat a nalézat co možná rychlé zapomenutí v dalším vystupňování jejích výkonů. Je známo, že nikdy evropské společnosti nebyly nejen bohatší, ale také nevykonaly nikdy v dějinách tak ohromné sociální dílo jako v ""poválečné"" době (tj. v době po druhé světové válce), jako by odchod Evropy z centra dějin (míním zde starou Evropu, evropský Západ, vyrostlý ze západořímské říše) měl být kompenzován touto beneficí. Nicméně tento neslýchaný pokrok vcelku neuspokojil a požadavky na bohatství světa a spolu s tím rovněž na strukturu společnosti, která se zdá těmto požadavkům vzpírat, rostou dále. Optimismus trendu, živelný a nezkrotný, zdá se být silnější než každá námitka, kterou dění samo dovede vzbudit. A námitek opravdu nechybí; lze říci, že celé vědecko-myslitelské odvětví, moderní sociologie, vyrostlo převážně reflexí na nebezpečí, ba na pociťovaný patologický ráz dosavadního vývoje průmyslové civilizace. Jedni viděli tuto patologičnost jako provizórium, které budoucí vývoj vyléčí sám vnitřní zákonitostí, kterou se jim zdálo, že postihují; tak Auguste Comte krizi společnosti viděl v nedostatku společenského konsensu, spontánního souladu nazírání, který se prý znovu dostaví nezbytným zpozitivněním, zvědečtěním myšlení všech. Karl Marx spoléhal stejně, ale na odlišný vývoj: na nutný rozklad a hrob způsobu průmyslové výroby, k němuž kapitalistická společnost spěje vlastním fungováním. Jiní se však domnívali ve stupňující se sebevražednosti a počtu mentálních chorob spatřovat zřejmé symptomy patologičnosti; dnes by mohli přidat rovněž narkomanii, revoltu mládeže a odbourání všech společenských tabu, které ukazují zřetelnou konvergenci k limitě anarchie. Než však můžeme odpovědět na otázku vyznačenou titulem, musíme se dohodnout o kritériu, o měřítku, kterým posuzovat úpadek či kladný stav. Nechceme zde rozvíjet celou otázku hodnocení a jeho vztahu k problému pravdy. Omezujeme se zde na úhrnné konstatování, že úpadek a jeho protiklad jsou ne pouze abstraktní ""hodnoty"" a ""mravní pojmy"", nýbrž že jsou neodlučné od lidského života v jeho vnitřní povaze, v jeho samotném bytí. Je úpadkový takový život, kterému uniká sám vnitřní nerv jeho fungování, který je porušen ve svém nejvlastnějším jádře, takže domnívaje se, že je plným životem, ve skutečnosti se každým svým krokem a činem vyprazdňuje a mrzačí. Je úpadková společnost, která svým fungováním vede k úpadkovému životu, k životu v propadlosti tomu, co není povahou svého bytí lidské. Který je však život, jenž se sám mrzačí tam, kde na pohled je plný a bohatý? Odpověď musí být přímo v otázce. Co je lidský život, má-li být něco takového možné - aby byl ve skutečnosti něco jiného, než čím se sobě samému na pohled zdá, jeví? Že věci se jeví jinak, než jsou, spočívá na tom, že se ukazují vždy jednostranně, v distanci, v perspektivě, a následkem toho mohou přijímat vzezření společné jim s jinými. Že my sami se jevíme sobě jinak, než jsme, musí však spočívat na jiném základě. Sobě sám není člověk cizí, jako je mu cizí věc a její způsob být: člověk je sám sebou. Má-li se sobě jevit jinak, musí se sobě odcizit a toto odcizování musí náležet k němu, být založeno v jeho vlastním způsobu jak být. Člověk je tedy tak, že odcizování je mu nějak ""milejší, přirozenější"" než vlastní bytí. Vlastní bytí není nikdy samozřejmé, nýbrž vždy výkon. V tomto smyslu lze však říci, že nakonec i odcizování je výkon, je to ""ulehčení"", je to nikoli ""přirozená"" lehkost, nýbrž výsledek jistého ""aktu"". Člověk nemůže být v samozřejmosti mimolidských jsoucen, musí svůj život konat, nést, musí s ním ""být hotov"", ""vyrovnat se s ním"". Pak to vypadá, jako by byl vždy mezi dvěma možnostmi, které jsou ekvivalentní. Tak tomu však není. Odcizení znamená, že není ekvivalence, nýbrž jen jeden z životů možných je ten ""pravý"", vlastní, nezastupitelný, jen námi vykonavatelný v tom smyslu, že jej vskutku neseme, že jsme s jeho tíží ztotožněni - kdežto druhý je uhýbání, útěk, uchýlení do nepravosti a ulehčení. Proto hledisko ""volby"", decisionismus, je vždy již falešný, objektivovaný a objektivistický pohled zvenčí. Skutečný ""pohled"" je non-ekvivalence, pro kterou je bytostný rozdíl mezi odpovědností, která nese a ""exponuje"" se, a ulehčováním a útěkem. Skutečnost lidského života nepřipouští proto pohled zvenčí, pohled ""nezaujatého diváka"". Je třeba ještě jedné distinkce vedle této distinkce mezi pravým a nepravým. Pravé-nepravé tkví v tom, že na vlastním bytí nemůžeme nebýt interesováni: vlastní odpovědností jsme vždy zaujati, zabráni: je o nás rozhodnuto dříve, než jsme ""se rozhodli"". Pravé, vlastní bytí spočívá však v tom, že jsme s to vše, co jest, nechávat být tak, že jest a jak jest, nekomolit je, neupírat mu jeho bytí a jeho povahu. Avšak existuje ještě rozdíl mezi všedním, ""každým dnem"", a mezi výjimečným a svátečním. Výjimečné a sváteční rovněž ulehčuje, ale ne útěkem od zodpovědnosti, nýbrž odkrytím té dimenze v životě, kde neběží o tíži odpovědnosti a útěk před ní, nýbrž kde jsme strženi, kde něco silnějšího, než je naše svobodná možnost, naše zodpovědnost, se zdá pronikat do života a dávat mu smysl, který mu jinak je neznámý. Je to dimenze démonična a vášně. V obou je člověk vydán všanc; neutíká prostě od sebe do ""veřejnosti"", do běžného všedního dne, do ""věcnosti"", neodcizuje se každodenním způsobem. Není to sebeodcizování, nýbrž přemoženost a strženost. Neutíkáme tu od sebe, ale jsme něčím překvapeni, předstiženi, uchváceni, a toto něco nepatří do věcí a všedního dne, v němž se můžeme ztratit v tom, co obstaráváme. Zakoušíme, že svět není jen okruh toho, co můžeme, nýbrž i toho, co se nám otvírá samo a je s to pak jako zkušenost (např. o erotičnu, o sexuálnu, o démoničnu, o posvátné hrůze) prolnout a změnit náš život. Tváří v tvář tomuto fenoménu jsme nakloněni zapomenout na celou dimenzi boje o sebe sama, na odpovědnost i útěk, a nechat se strhovat do nové, otevřené dimenze, jako by teprve nyní stál před námi skutečný život a jako by se tento ""nový život"" nepotřeboval vůbec starat o dimenzi odpovědnosti. Dimenze sacrum–profanum je tedy odlišná od dimenze pravost, odpovědnost - útěk. Musí být k odpovědnosti uvedena ve vztah jiným způsobem než útěk, nemůže být prostě přemožena, musí být přivtělena k zodpovědnému životu. Sacrum–profanum má též ten důležitý význam, že profanum je bytostně oblast práce a sebeujařmení života, jeho poutanosti k sobě samému. Démonická, orgiastická dimenze je v bytostné opozici k tomuto jen člověkem pociťovanému ujařmení životem, jehož nejsilnější projev je nutnost práce. Práce je vždy nucená práce. Práce je ohled na sebe, démonično je bezohledné. K životu, který je vázán na sebe, k sebespoutanosti života náleží orgiastický pendant, život v rozpoutání neobstaravatelného a nedisponovatelného. Orgiastická dimenze proto nemizí prostě tam, kde není zodpovědnost jako taková objevena nebo kde se k ní nepřihlíží, kde se před ní prchá, nýbrž naopak stává se naléhavou. Od ""primitivních"", přírodních národů až po dnešek sahá její nepostradatelnost a vláda. Sakrálnost, sakrální oblast je tak jinou, odlišnou opozicí vůči každodennosti. Durkheimova sociologie zdůraznila například, že ve společnostech totemických, jako jsou některé australské jím analyzované, rozpadá se realita na dvě základní kategorie věcí profánních, k nimž se člověk chová ""ekonomicky"", a věcí posvátných, kam patří totemy, jejich symboly, jejich představitelé mezi lidmi. Každému, kdo zná Durkheimovy rozbory, je nezapomenutelné vylíčení orgiastické scény z cestovatelů Spencera a Gillena, tak jak ji Durkheim interpretuje. ""Je snadno si představit, že člověk na tomto stupni exaltace se již nezná. Jelikož se cítí ovládán, vlečen jakousi vnější mocí, která působí, že myslí a jedná jinak než v normální době, má ovšem dojem, že to již není on. Zdá se mu, že se obnovil: ozdoby, do nichž se halí, masky, jimiž pokrývá svůj obličej, znamenají vnějškově tuto vnitřní změnu ještě více, než přispívají k tomu, aby k ní docházelo. A ježto všichni jeho druzi se zároveň cítí stejně proměněni, ... vypadá to vše, jako by byl vskutku přenesen do zvláštního světa, zcela jiného než ten, v němž obyčejně žije. Jak by takové zkušenosti, hlavně opakované každodenně po celé týdny, nepřesvědčovaly o tom, že vskutku existují dva různorodé a nesrovnatelné světy? V jednom z nich namáhavě vláčí svůj každodenní život; a do druhého stačí jen vstoupit a je ve vztahu k mimořádným možnostem, které jej galvanizují až do frenezie. Jeden je profánní, druhý je svět posvátných věcí.""2 Pozitivistický předsudek, že ten všední svět má přednost před druhým, nemůže zabránit, abychom v tomto výkladu neviděli ostré podání fenoménu. Démonično musí být uvedeno ve vztah k odpovědnosti, v němž původně a prvotně není. Démonično je démonické právě tím, že je s to prohloubit sebeodcizení, na něž na druhé straně upozorňuje: člověk se odcizuje tím, že je vázán k životu a jeho věcem a ztrácí se v nich. Vytržení je vytržením z této služby, není však stále ještě svobodou. Vytržení může se za svobodu vydávat a někdy vydává - z hlediska překonání této orgiastické sakrality je pak právě viděno jako démonické. Že rovněž sexualita patří do této dimenze démonické opozice vůči každodenní profanitě, nepotřebuje speciálních důkazů - orgiastické kulty mají skoro vždy sexuální stránku, na druhé straně sexualita vnitřně obsahuje totéž odstínění dvojího světa, dvojí skutečnosti, která je charakteristickým důsledkem orgie, jak ji popisují Spencer a Gillen. Na sexualitě je pak patrné zároveň, jak nezbytně dochází k uvedení orgiastické oblasti ve vztah ke sféře zodpovědnosti. Toto uvedení do vztahu k zodpovědnosti, tedy k oblasti lidské pravosti a pravdy, je pravděpodobně zárodečná buňka dějin náboženství. Náboženství není sakrálno, ani nevzniká přímo ze zkušenosti sakrálních orgií a obřadů, nýbrž je tam, kde se překonává výslovně sakrálno jako démonie. Zkušenosti sakrální přecházejí v náboženské, jakmile je zde pokus integrovat odpovědnost do sakrality nebo regulovat sakralitu odpovědností. To vše se původně děje a může dít vždy znovu bez výslovné jasnosti o tom, jaký je způsob bytí odpovědné bytosti, kterou je člověk. Výslovnou jasnost o člověku nelze získat bez výslovného vztahu k bytí. Zkušenost sakrálního a náboženského charakteru tuto jasnost vždy nemá; je to zkušenost o přelomech, obratech a konverzích, v níž se bytí člověka uplatňuje bez výslovné jasnosti, bez bytostné míry pro to, co jest a co není. Proto v otázce lidského bytí nemají náboženské přelomy (a to, co s nimi souvisí, např. zkušenost umělecká) ten zásadní význam, který má ontologická zkušenost filosofie. Proto též snad se může ukazovat, že náboženství podléhá na čas zatmění, dokud jeho problémy nejsou vyřešeny filosoficky. Nikoli opozice sacrum – profanum, nikoli slavnost – všední den, nikoli mimořádnost – každodennost je opozicí pravého a nepravého, nýbrž patří mezi problémy, které odpovědnost musí teprve zvládnout. Každá forma lidského na jakémkoli ""stupni"" zná v nějaké podobě opozici každodennost – nekaždodennost, ale ne každá proto domáhá se již vždy povznesení z úpadku. Každodennost – nekaždodennost může znamenat: všednosti jsme se zbavili; ale dosáhli jsme proto již také své vlastní, plné a nepřevodné bytosti, jak na ni tajemným náznakem upozorňuje slovo ""já""? Domníváme se, že já v tomto smyslu se vynořuje v počátku dějin a spočívá v tom, v posvátnu se nikoli ztratit, nikoli vzdát se tam prostě samých sebe, nýbrž vyžít v odpovědném kladení otázek vyjasňujících objevenou problematičnost s každodenní střízlivostí, ale též s činnou odvahou k závrati, kterou působí, celou opozici mezi sacrum – profanum; překonat každodennost, aniž se sebezapomenutě zhroutíme do oblasti temna jakkoli lákavého. Dějinný život znamená na jedné straně diferenciaci konfúzní každodennosti života předdějinného, dělbu práce a funkcionalizaci individua, jednak vnitřní zvládnutí posvátného jeho interiorizací, tím, že se mu neoddáváme vnějškově, nýbrž vnitřně se konfrontujeme s jeho bytným základem, k němuž otvírá cestu otřesená do základů lidská nejasnost, útočiště našeho životního rutinérství. Proto má v základech dějinného procesu tak velký význam vznik epické a potom zvláště dramatické poezie, v níž člověk přihlíží vnitřním a pak vnějším okem k dění, jehož se účastnit znamená propadnout orgii; dějiny vznikají jako povznesení z úpadku, jako pochopení, že život dosud byl životem v úpadku a že existuje jiná možnost či možnosti, jak žít, než na jedné straně mozolení za naplněným žaludkem v bídě, nedostatku, důmyslně kroceném lidskými technikami - a na druhé straně orgiastické chvíle soukromé a veřejné, sexualita a kult. Řecká polis, epos, tragédie a filosofie jsou různé stránky téhož elánu, který znamená vzmach z úpadku. Právě z tohoto důvodu, že dějiny znamenají na prvním místě toto vnitřní dění, vznik člověka, který zvládá prvotní verzi lidských opozitních možností tím, že se objevuje opravdové, jedinečné já, jsou dějiny dějinami duše na jednom z předních míst. Proto jsou dějiny skoro od počátku sledovány reflexí na dějiny, proto Sókratés obec, vlastní místo dějin, označuje též za místo péče o duši. Proto již předtím Hérakleitos, pohněvaný tím, že jeho obec hubí ty nejlepší, jedině schopné provést ono povznesení z úpadku proti každodennosti i orgiastickému skoku do temna, mluví o hranicích duše (o tom, co jí dává podobu), které nelze najít po všech (běžných) cestách, protože její slovo, výraz pro ni je příliš hluboký.3 Proto Platón má za hlavní námět svého uvažování stát, který je mu zároveň modelem, na němž vnějškově lze odhalit stavbu jednotlivé duše. Proto je Platónova filosofie v jádře seskupena kolem duše jako svého středu, který ji činí teprve čímsi pevným a definovaným. Lze se ovšem domnívat, že zvláštní ráz antické společnosti favorizoval i zvláštní ráz antické filosofie v jejím klasickém období. Platónovo myšlení, rozhodující pro ontologickou povahu této filosofie jakožto metafyziky, je podle zdařilé charakteristiky E. Finka4 myšlením světla bez stínu (v poslední tendenci ovšem, protože o dualismu rozum – nutnost ve faktickém světě není u Platóna pochyb). To znamená, že filosofie se může své vlastní životní úloze, být neextatickým, ne-orgiastickým protipólem a vlastním vyřešením problému, který klade každodennost, věnovat bez ohledu na strukturu společnosti - rozum, pochopení má zde jedině tuto funkci a může se v ní plně vyžít, neboť v živé realitě je tolik ne-každodenního, že není obavy, aby pathos každého dne nepřevládlo a neudusilo svůj protiklad. Tato ontologie je proto filosofií duše, jež nahlédnutím do rozdílu mezi jsoucnem pravým, transcendentním, odlišným od naší reality pouhého přecházejícího, pohyblivého mínění svým rázem věčně nepohnutého bytí, nabývá teprve svého vlastního jednotného jádra, schopného odolat náporu všech rozmanitých otázek a problematik, které jinak duší zmítají sem a tam. Jednota je podstatou duše a dociluje se jí myšlením, vnitřním dialogem, dialektikou, která je vlastní metodikou nahlédnutí a podstatou rozumu. Je odtud patrné, proč filosofie musí být zároveň péčí o duši (ἐπιμέλεια τ­ς ψυχ­ς), ontologií a theologií, a to vše v péči o obec, o nejlepší stát. Tato struktura jí zůstává, i když vlastní povaha bytí toho, co je předmětem filosofie, změní se z ἰδέα na ἐνέργεια (u Aristotela), a transcendence z ideového světa se přesouvá na božstvo či božstva. Filosofická teorie zde stejně plní své poslání být vlastní doménou, v níž naše já dospívá k sobě a k prožitku svého posléze postiženého jsoucna. (Transcendentnost božské části světa je potom teprve zdůrazněna nemožností světa dosáhnout k božstvu a božstva myslet na svět - tato transcendence je právě výrazem onoho ""duchovního"" překonání každodennosti, k němuž filosofie bytostně přispívá.) Platónova nauka o duši má ještě další stránky. Na jednu nanejvýš důležitou upozorňuje E. Fink ve svém výkladu Platónova výkladu o jeskyni.5 Tento výklad, zvláště ve své partii dramatické, je obrácením tradičních mystérií a jejich orgiastických kultů. Již tyto kulty směřovaly ne-li ke spojení, tedy ke konfrontaci mezi zodpovědností a orgiastikou. Jeskyně je pozůstatkem podzemního shromaždiště mystérií, je lůnem matky - země. Platónova nová myšlenka je vůle opustit lůno matky země a dát se na ryzí ""cestu světla"", podřídit tedy orgiasmus cele zodpovědnosti. Proto vede cesta Platónovy duše přímo do věčnosti a k pramenu vší věčnosti, ke slunci ""dobra"". Jiná stránka souvisí s předchozí. ""Konverze"" platónská umožňuje pohled na Dobro samo. Tento pohled je neměnný, věčný jako Dobro samo. Cesta za Dobrem, která je nové mystérium duše, odehrává se v podobě vnitřního rozhovoru duše. Nesmrtelnost, která je v nedílném spojení s tímto rozhovorem, je tedy jiná než nesmrtelnost mystérií. Je to poprvé v dějinách individuální nesmrtelnost, je individuální, protože vnitřní, protože spojena neodlučně s vlastním výkonem. Platónská nauka o nesmrtelnosti duše je výsledek konfrontace mezi orgiasmem a zodpovědností. Zodpovědnost triumfuje nad orgiasmem, přivtěluje si jej jako podřízený moment, jako erós, který si tak dlouho nerozumí sám, pokud nepochopí, že jeho původ není v tělesném světě, v jeskyni, v temnu, nýbrž že je pouze prostředkem vzestupu k Dobru s jeho absolutním nárokem a tvrdou disciplínou. Důsledkem tohoto pojetí se stalo v novoplatonismu, že démonično - Erós je velký démon - se stává služebnou říší v pohledu skutečného filosofa, který přemohl všecka jeho pokušení. Odtud poněkud neočekávaný důsledek: filosof je zároveň velký thaumaturg. Platónský filosof je kouzelník - Faust. Holandský historik idejí Gilles Quispel odtud vyvozuje jeden z hlavních zárodků legendy o Faustovi a faustovství vůbec, onoho ""nekonečného snažení"", které Fausta činí tak nebezpečným, ale nakonec jej sama může spasit.6 Další důležitý moment je v tom, že platónský filosof přemohl smrt v podstatě tím, že před ní neuprchl, nýbrž zůstal s ní tváří v tvář. Jeho filosofie byla μελέτη ϑανάτου,7 péče o smrt; péče o duši je nerozlučná od péče o smrt, která se stává pravou péčí o život, život (věčný) se rodí z tohoto přímého pohledu na smrt, z přemožení smrti (možná, že není nic jiného než toto ""přemožení""). To však, spolu se vztahem k Dobru, se ztotožněním s Dobrem a vybavením z démonie a orgiasmu, znamená vládu odpovědnosti a tím svobody. Duše je absolutně svobodná, tj. volí svůj osud. Tak vyrůstá nová, světelná mytologie duše na podkladě duality pravého, zodpovědného, a mimořádného, orgiastického: orgiastické není odstraněno, ale zkázněno a učiněno služebným. Je pochopitelné, že tato celá motivika musela nabýt světodějného významu v okamžiku, kdy konec polis–civitas v podobě římského principátu položil problém nové, v transcendentnu založené odpovědnosti i v rámci společenském, vůči státu, který již nemohl být společenstvím rovných ve svobodě. Svoboda se již neurčuje poměrem k sobě rovným (druhým občanům), nýbrž k transcendentnímu Dobru. To klade nové otázky a umožňuje nová řešení. Sociální problém římského impéria se nakonec provádí rovněž na základě platónským pojetím duše umožněném. Novoplatónský filosof Julián Apostata na trůně císařském - viděl asi správně Quispel8 - je důležitá peripetie vztahu mezi orgiasmem a kázní odpovědnosti. Křesťanství nemohlo překonat platónské řešení jinak než opětným obratem. Odpovědný život sám byl v něm pojat jako dar něčeho, co posléze, i když má charakter Dobra, má rovněž rysy nepřístupného a navždy člověku nadřazeného - rysy mystéria, které má poslední slovo. Křesťanství přece dobro chápe jinak než Platón - jako dobrotu sebezapomínavou a sebezapírající (nikoli orgiastickou) lásku. Nikoli orgiasmus - ten zůstává nejen podřazen, nýbrž v určitých postupech k limitě úplně potlačen -, ale přece mysterium tremendum. Tremendum, protože odpovědnost se vkládá nyní nikoli do lidsky prohlédnutelné esence dobroty a jednoty, nýbrž do neprohlédnutelného vztahu k absolutnímu, nejvyššímu jsoucnu, které nás má v rukou nikoli po vnější, nýbrž po vnitřní stránce. Svoboda mudrce, který přemohl orgiasmus, může být stále ještě pojata jako démonie, vůle k odloučení a osamostatnění, k odporu k naprosté oddanosti a sebezapomenuté lásce, v níž je vlastní bohopodobnost. Duše se nyní nehledá jen vzestupem vnitřního rozhovoru, nýbrž cítí též jeho nebezpečí. V poslední instanci není duše vztah k předmětu sebevznešenějšímu (jako platónské Dobro), nýbrž k osobě, která do ní nahlíží, aniž je sama prohlížena. Co je osoba, není v křesťanském pohledu vskutku adekvátně tematizováno: je to však v obrazech a ""zjeveních"" velké síly zpřítomněno, hlavně v podobě problému boží lásky a bohočlověka, který na sebe bere naše provinění; provinění nabývá též nového smyslu, je to urážka boží lásky, znevážení nejvyššího, které má osobní ráz a jen osobně může být vyřešeno. Odpovědný člověk jako takový je já, je individuum, které se nekryje se žádnou rolí, do níž může vstoupit - to se u Platóna vyjadřuje mýtem o volbě životního losu; je odpovědným já, protože v konfrontaci se smrtí a vyrovnání s nicotou vzal na sebe to, co může každý jen sám v sobě provést, v čem není zastupitelný. Nyní však se individuálnost vkládá do vztahu k nekonečné lásce a člověk je individuem, protože vzhledem k ní je vinen a vždy vinen. Každý je jako individuum určen jedinečností svého postavení do obecnosti hříchu. Nietzsche razil slovo, že křesťanství je platonismus pro lid,9 a na tomto slově je tolik pravdy, že křesťanský Bůh přejal transcendenci onto-theologické koncepce jako samozřejmou věc. Ale v křesťanské koncepci duše je zásadní, hluboký rozdíl. Není jen v tom, že křesťanský člověk, jak to formuluje sv. Pavel, odmítá řeckou σοφία τοῦ κόσμου1 (metafyziku) i její metodu vnitřního dialogu - myšlenkové nazírání - jako cestu k tomu bytí, které patří nezbytně k objevení duše. Hlavní rozdíl zdá se spočívat v tom, že teprve nyní je objeven ten vlastní obsah duše, který spočívá v tom, že pravda, o kterou duše bojuje, není pravda nazírání, nýbrž pravda vlastního osudu, pravda spojená s věčnou odpovědností, z níž není odvolání na věky věků. Nikoli názorem idejí, a tedy vazbou k jsoucnu, které odvěce, věčně jest, nýbrž otevřením se propastnosti božství a lidství, bohočlověčenství zcela jedinečného, a proto definitivně o sobě rozhodujícího vzniká vlastní život duše, její bytostný obsah, který se veskrze týče tohoto bezpříkladného dramatu. Klasický transcendentní Bůh v kombinaci se starozákonním Pánem dějin stává se hlavní osobou v tomto vnitřním dramatu, které činí dramatem spasení a milosti. Překonání každodennosti dostává podobu starosti o spasení duše, která se získala v mravní proměně, v obratu před tváří smrti a věčné smrti, která žije úzkostí a nadějí v nejužším spojení, chvěje se u vědomí hříchu a celou svou bytostí se nabízí v oběť pokání. Implikována, ač nikdy výslovně nereflektována a filosoficky neuchopena je zde myšlenka, že duše je povahy zcela nesouměřitelné se vším věcným jsoucnem, že tato povaha souvisí s její starostí o vlastní bytí, na němž je na rozdíl od všech ostatních jsoucen nekonečně interesována, a že k tomuto skladu náleží bytostně odpovědnost, tedy možnost volby a ve volbě dospění k sobě samé - myšlenka, že duše není nic předem, nýbrž až posléze přítomného, že je svou celou bytostí něčím dějinným a pouze takto neupadlým. Pro tento svůj základ v propastném prohloubení duše je křesťanství dosud největším a nepřekonaným, ale též do konce nedomyšleným vzmachem, který člověka uschopnil k boji proti úpadku. Konkrétní podoba vnějšího (společenského) a vnitřního (názorového) života v křesťanském údobí je však spojena s problematikou římské říše (původně analogické řecké polis, změnivší se však vlastními úspěchy z pouhé res publica v impérium a odcizivší si tak masy svého občanstva, jemuž byl tak odňat obsah života) a s jejím zánikem. Tento zánik nebyl jen záporný jev zkázy elitní, na stále utužované a stále krizovější otrokářství odkázané civilizace a přeměny jejího hospodářsko-sociálního organizačního systému. Byl to zároveň vznik Evropy v dnešním smyslu slova. Filosofie hospodářské dialektiky revolučního charakteru nám zastřela skutečnost, že základ naší revoluční epochy je v přeměně, která se udála zkázou vnější, a ne vnitřní erupcí; vnitřní přeměna sociální byla poklidná a spočívala v tom, že pracovní břemeno bylo čím dále tím více z věci, kterou byl otrok, z bytosti bez mravního charakteru, přesunováno na bytost, která měla v rodině a majetku, byť jakkoli vykořisťovaném a skrovném, samostatný, v zárodku volný charakter, charakter osoby. (Hegelova a Comtova filosofie dějin ještě o významu tohoto přerodu, o jeho klíčovém dosahu, plně věděly.) Tato proměna to je, která způsobila, že po staletích zmatku se projevil evropský a zvláště západoevropský společenský masiv jako mohutná expanzivní moc, že potenciality v něm obsažené se vyjádřily novými společenskými a politickými strukturami nesmírného dosahu: kolonizací, vznikem měst, jichž charakter je úplně jiný než u antické polis, měst, kde práce je vedena myšlenkou nástroje a jeho zdokonalení, a kde se tedy její břemeno hledí přenést z člověka na věci; expanzí do oblastí, které římské impérium ztratilo - Středomoří a Východ - i do těch, které nikdy nemělo: střední a severovýchodní Evropa. Co nás však v naší souvislosti nejvíce zajímá: celou jednou školou moderní sociologie v linii Tocquevillově bylo a je zdůrazňováno, že moderní vývoj směřuje k demokratickému vyrovnání, k rovnosti příležitostí, k přednosti dávané blahobytu před ""velkostí"". Kde jsou základy této tendence? Středověká společnost byla svým vznikem hierarchická, spočívala na zbytcích římské municipální organizace a na germánském výboji, ale její báze byla v tomto novém, na kolonátu a městské výrobě spočívajícím poměru k práci. Církevní klerikatura byla přitom elementem obstarávajícím překonání každodennosti autentickým, orgiastické tendence jednou rušícím, podruhé (jako u křížových tažení) usměrňujícím způsobem. Je nyní snadno pochopitelné, že městský element byl v tomto dění nositelem některých nových potencionalit. Z jeho nového poměru k práci a skeptického využití antické racionalistické tradice vyrostlo časem i nové pojetí vědění jako podstatně praktického a ovládajícího; setkalo se s určitou praktickou tendencí křesťanské theologie, zdůrazňující, že člověk na světě není k tomu, aby jej pouze, ba převážně nazíral, nýbrž aby sloužil a konal. Expanze Evropy z podoby křižáckých výprav přešla v podobu zámořských objevů a ve skok na bohatství světa; vnitřní vývoj výroby, technik, obchodních a finančních praktik vedl zároveň ke vzniku racionalismu docela nového druhu, toho, který nám je jedině znám: racionalismu, který chce ovládat věci a je jimi ovládán (touhou po prospěchu). Vznik tohoto moderního (neplatónského) racionalismu je složitý. Dalekosáhlý význam v něm má nedořešenost problému, který převzala křesťanská epocha od antiky: překonání každodennosti a orgiasmu. Platónské řešení bylo zavrženo křesťanskou theologií, ale tato theologie sama přijala dalekosáhlé prvky tohoto platónsky zahájeného řešení. Platónský racionalismus, platónská snaha podřídit i samu odpovědnost předmětnosti poznání působí v podzemí křesťanského pojetí dále. Theologie sama spočívá na ""přirozeném"" fundamentu a ""nadpřirozené"" se chápe jako naplnění ""přirozeného"". Distance vůči ""přírodě"", která již není tím, v čem člověk stojí, nýbrž od čeho je oddělen svým jediným bezprostředním vztahem, vztahem k Bohu, umožňuje nyní pohled na tuto ""přírodu"" jako na ""objekt"". Člověk usiluje pak v rámci této přírody o svou svobodu - pojatou platónsky: jako to, nad čím stojí, protože to chápe svým ideovým pohledem. Odtud ""matematický"" rozvrh přírody a její nová podoba, která se připravuje od čtrnáctého století a proniká nadobro v sedmnáctém, kdy zaznamenává své hlavní interpretační úspěchy. Je známo, že Galilei je platonik. Platón umožňuje svou metafyzikou nesmrtelné duše, že ovládnutí přírody lidským duchem může se uplatnit v křesťanském světě s jeho nedořešeným problémem metafyzické filosofie a křesťanské theologie. Platónská je též thaumaturgie, alchymie a paracelsovské lékařství renesančního údobí. Faustovství se přihlašuje k svému a svádí k porušení svazku s božstvím skrze démonično. Na druhé straně křesťanský poměr k životní praxi, kladné zhodnocení praktického života proti teorii, umožňuje zařadit i platónské ""ovládnutí"" přírody do praktických souvislostí a vytvořit tak skutečně účinné vědění, které je zároveň technikou i vědou - moderní přírodovědu. Proměny v křesťanském duchovním jádře samém, přechod napřed od šlechtického křesťanství k církevní autonomii a potom k laickému křesťanství umožnily, aby samo křesťanství přispělo reformační mentalitou askeze ve světě a patosem osobního osvědčení hospodářským požehnáním ke vzniku oné autonomie výrobního provozu, která charakterizuje moderní kapitalismus. Ten se velmi brzy zbavuje skořápek náboženského impulsu a spojuje se s bytostně vnějškovým, osobnímu a morálnímu poslání odcizeným moderním racionalismem s jeho nesmírně účinným matematickým formalismem a jeho úspěšnou, k ovládání přírody, pohybu a sil obrácenou tváří, tváří moderního mechanismu, který se jen až příliš rád proměňuje v mašinismus, a přispívá tak k tomu, co se nazývá průmyslovou revolucí. Ta potom prorůstá a určuje stále úplněji náš život: evropské lidstvo, a dnes již lidstvo vůbec, nemůže ve své diferenciaci povolání a propletenosti zájmů prostě fyzicky existovat bez tohoto na vědě a technice vždy mohutněji spočívajícího (a ovšem zásoby světové, planetární energie pustošícího) způsobu výroby, takže racionální ovládání, chladná ""pravda"" tohoto nejstudenějšího ze všech studených netvorů nám zastírá dnes naprosto jeho vznik, odstraňuje všechny v naší společnosti tradiční způsoby překonání každodennosti neorgiastickým a potud pravdivým způsobem (hlubší podoba pravdy, jež nebere v potaz jen formální roucho, kterým se přiodívá ovladatelná příroda, nýbrž člověka v jeho nepřevodnosti a propastné individualitě) a tváří se jako vše ve všem, hospodář kosmu. Tolik duchovních motivů se spojilo posléze k vytvoření neduchovního, zcela ""praktického"", světského a materiálního pochopení skutečna jako předmětu ovládání naší mysli a rukou. Co bylo původně u Platóna hrází proti orgiastické nezodpovědnosti, dostalo se nyní do služeb každodennosti. Člověk si v ní lichotí, že bere do rukou vlastní život, a vskutku dovede z objevených příčin vytvářet prostředky k usnadňování a vnějšímu množení života a jeho statků. Práce sama přitom sice zpočátku nebývale zotročuje, ale pak stále více ""osvobozuje"", až člověk získává perspektivu ""osvobodit"" se od ní úplně. Jedním z důsledků, který zprvu nepozorovaně, potom stále důrazněji se hlásí, je nuda. Nuda není zanedbatelnost, ""pouhá nálada"", privátní vynacházení, nýbrž je ontologický status lidstva, které podřídilo cele svůj život každodennosti a její neosobnosti. Nudu konstatoval již v 19. století Kierkegaard jako kořen estetického postoje, oné nestálosti, která nedovede zapustit kořen do jsoucna, protože ji odtud vypuzuje nuda. Již v 17. století u Pascala jsou podobné motivy, koncipované tváří v tvář mechanismu, který se na široké frontě prosazuje. Durkheim poznamenal, že určité zjevy Velké revoluce ukazují spontánní obnovu sakrálnosti. V údobí Francouzské revoluce jsou lidé zachváceni jakýmsi ""náboženským"" nadšením. ""Tato schopnost společnosti klást se jako božská nebo zakládat božstva nebyla nikdy tak patrná jako v prvních letech Revoluce. Pod vlivem obecné vlny nadšení byly proměněny v posvátné takové věci, které svou povahou jsou zcela laické, Vlast, Svoboda, Rozum...""10 Je to ovšem nadšení, které přes kult Rozumu má orgiastický, osobním vztahem zodpovědnosti nezkázněný nebo ne dost zkázněný ráz. Nebezpečí nového úpadku do orgiasmu se zde ukazuje akutně. Propadlost věcem, jejich každodennímu obstarávání a vázanosti k životu má svým nezbytným pendantem novou vlnu orgiastické záplavy. Čím více se prosazuje moderní vědotechnika jako vlastní vztah k jsoucnu, čím více do svého okruhu zatahuje všechno přírodní a pak i lidské, čím více jsou tradice dávného vyrovnání pravého se strhujícím odsunovány a odsuzovány jako nereálné, nevěrohodné a fantastické, tím krutější je revanš orgiastického enthusiasmu. Prosazuje se již v ""osvobozovacích"" válkách a revolučních krizích 19. století. Exacerbuje se jejich většinou krutou represí. Do této oblasti sociálního boje se tak koncentruje celá vážnost života, celý jeho zájem o vlastní bytí. Každodennost a enthusiasmus boje do krajnosti a bez milosrdenství patří k sobě. Po celé 19. století je toto spojení většinou latentní, jsou zde ještě velmi silné setrvačné síly. Ve 20. století, které je jakoby ""pravdou"" devatenáctého, je však tento protiklad tak jasně všeovládajícím motivem, že to netřeba ani dokazovat. Válka je v tomto století dokonanou revolucí každodennosti. Spolu s tím kráčí ruku v ruce universální uvolnění a happening, orgiasmus v nových formách. Nejen počátek válek a revolucí, nýbrž rozklad starých forem étosu, prosazování ""práva na tělo"" a na ""vlastní život"", universální rozšíření happeningu atd. dokládají tuto souvislost. Válka jako universální ""všecko je dovoleno"", divoká svoboda, zachvacuje státy, stává se ""totální"". Jednou rukou se organizuje každodennost a orgie. Organizátor pětiletek je zároveň autorem inscenovaných procesů nového honu na čarodějnice. Válka je zároveň největší podnik průmyslové civilizace, produkt i nástroj totální mobilizace (jak správně viděl E. Jünger)11 i uvolněním orgiastických potencialit, které nikde jinde nemohou si dovolit krajnost opilství ničením. Již v počátcích moderní doby, v době náboženských válek 16. a 17. věku, byla zde podobná krutost a orgiastika tohoto stylu, již tehdy za ně zodpovídal rozklad dosavadní celkové kázně a démonizace protivníka - že však démonie může dostihnout vrcholu právě v údobí maximální střízlivosti a racionality, nebylo nikdy dosud vídáno. Nuda přirozeně neustupuje, nýbrž z pozadí se dere do popředí scény. Nevystupuje pouze v rafinovaných formách estetismu a romantických protestů, nýbrž v jasné podobě konzumní nabídky a konce utopie (realizované ""pozitivními"" prostředky). V podobě povinné zábavy se stává kolektivní metafyzickou zkušeností, jednou z těch, kterými se vyznačuje naše doba (jiné jsou frontový zážitek, Hirošima). Co jiného znamená tato Nuda obřích rozměrů, kterou není s to zastřít nesmírný důmysl moderní vědy a techniky, který by bylo naivní a cynické podceňovat a nepozorovat? Nejrafinovanější vynálezy jsou nudné, pokud nevedou k exacerbaci Tajemství, jež se skrývá za tím, co je objeveno, co je nám odkryto. Mohutná pronikavost lidské mysli odkrývá s vehemencí dosud nikdy nesněnou, okamžitě se jí však zmocňuje běžný den a pochopení jsoucna jako v zásadě již plně odkrytého a jasného, ono pochopení, které z dnešního tajemství dělá rázem všeobecný klep a triviálnost druhého dne. Problém individua, problém lidské osoby, byl od počátku problémem překonání každodennosti a orgiasmu. Znamenal zároveň: člověk nemůže být ztotožněn se žádnou rolí, kterou může hrát na světě. Moderní individualismus, jak se roztahuje od renesanční doby (podle Burckhardta12 i mnohých jiných), byl snahou nikoli proniknout mimo a pod každou roli, nýbrž hrát význačnou roli. O roli se svádějí boje buržoazní revoluce (rovnost je rovnost rolí! a svoboda je možnost volby role, která se nám hodí!). Moderní individualismus se vykukluje stále více jako kolektivismus (universalismus), kolektivismus jako tento falešný individualismus. Vlastní otázka individua se proto neklade mezi liberalismem a socialismem, demokracií a totalitou, které při všech hlubokých rozdílech mají společným přehlížení všeho, co není objektivní a role. Proto též nemůže vyřešení konfliktu mezi nimi přinést vyřešení otázky postavení člověka na jeho místo, vyřešení jeho bloudění mimo sebe a místa, které mu patří. Toto bloudění mimo se projevuje mj. v moderní bezdomovosti. Při vší obrovské produkci prostředků k životu zůstává lidský život bez domova. Domov se chápe stále více jako přístřeší, místo, kde člověk přespává, aby mohl druhého dne do práce, kam ukládá své pracovní výtěžky a kde vede ""rodinný život"", který existuje stále méně. Že člověk bydlí na rozdíl od všech jiných živočichů jen proto, že není na světě doma, že je z něho vykloněn, a právě proto v něm a k němu má poslání, zakotvené v hlubokých minulostech, jež neminuly, dokud jsou v něm živy - to mizí tváří v tvář moderní pohyblivosti dobrovolné i nucené, onomu obrovitému stěhování národů, které postihuje již skoro všechny světadíly. Největší bezdomovost je však v našem vztahu k přírodě a sobě samým: H. Arendtová upozorňovala na to, že člověk nerozumí již tomu, co dělá, a vypočítává, že se spokojuje ve vztahu k přírodě pouhým praktickým ovládáním a předvídáním bez srozumitelnosti, v tom smyslu, že v přírodovědě opustil již dávno před vesmírnými lety půdu této země a ztratil tím ve skutečnosti onu půdu pod nohama, k níž je poslán. Tím však zároveň se vzdal sebe sama, svého zvláštního postavení v universu, které spočívá v tom, že jediný z živých tvorů, které známe, se vztahuje k bytí, ba je tímto vztahem. Bytí přestalo být problémem, když všecko jsoucno ve své vypočitatelné nesmyslnosti leží nabíledni. Člověk přestal být vztahem k Bytí a stal se silou, mocnou, jednou z nejmocnějších. Stal se hlavně ve svém společenském jsoucnu obrovskou stanicí k uvolňování vesmírných sil, akumulovaných a vázaných po celé eóny. Vypadá to, jako by se stal ve světě ryzích sil velikým akumulátorem, který na jedné straně sil využívá, aby existoval a množil se, na druhé straně je však právě proto sám zapjat do téhož procesu, kumulován, propočítáván, využíván a manipulován jako kterýkoli jiný stav sil. Na první pohled vypadá tento obraz mytologicky: co je síla jiného než pojem pro lidský způsob předvídajícího řízení skutečnosti? Ale právě v tom je punctum saliens, že porozumění světu jako Síle činí z pouhých sil něco více než korelát lidského zacházení. V Síle se skrývá Bytí, které nepřestalo být oním světlem, které osvětluje svět, byť nyní zlověstným světlem. Chápeme-li bytí pouze z hlediska jsoucen, kterým patří, a my je tak chápeme, protože jsoucím je pro nás odedávna to, co jednou provždy, radikálně a odvěce vládne nade vším, co je tedy závislé na prvotních počátcích, jež ovládnout znamená zvládnout vše, pak je v dnešním pochopení Síla nejvyšší jsoucno, které všecko tvoří i ničí, kterému všecko a všichni slouží. Metafyzika síly je tedy sice fiktivní a nepravá, je to antropomorfismus, a přece jí není tato kritika práva. Neboť právě toto praktické zbožnění síly činí sílu nejen pojmem, nýbrž skutečností, něčím, co prostřednictvím našeho porozumění věcem uvolňuje veškerou působnost ve věcech potenciálně obsaženou; činí z ní aktualizaci všech potenciálů. Tak se síla stává nejen jsoucí, nýbrž veškerou realitou: všecko je jen v působení, v akumulaci a uvolňování potenciálů, všecka ostatní realita se ztrácí, kvalitativnost, předmětná existence (pro poznávající subjekt, který sám již ""nepoznává"", nýbrž jen transformuje)... Tak se ukazuje Síla jako nejvyšší skrytost Bytí, která tak jako hledaný dopis ve známé povídce E. A. Poea13 je v největším bezpečí tam, kde se vystavuje pohledu, v podobě veškerenstva jsoucího, tj. sil, které se navzájem organizují a uvolňují, nevynechávajíce člověka, zbaveného ovšem spolu s veškerenstvem všeho tajemství. Tuto vizi bytí, které je resorbováno jsoucnem, předvedl ve svém díle velký soudobý myslitel, aniž došel důvěry, ba povšimnutí. Poslední, následující kapitolka našeho eseje o dějinách se pokusí ukázat, jak se to obráží v současném historickém dění a jeho alternativách. Na otázku, zdali průmyslová civilizace je úpadková (jako celek a ve svém charakteru vědeckotechnické civilizace), zdá se nyní odpověď snadná. Přesto s ní váháme. Je sice pravda, že velký, hlavní vnitřní problém člověka - i svůj -, totiž nejen žít, nýbrž žít tak lidsky opravdově, jak možnosti toho ukázala historie, nejen nevyřešila, nýbrž ztížila jeho vyřešení tím, že v konceptu svých možností nemá vztah člověka k sobě, a tím rovněž ke světu vcelku a jeho bytostnému tajemství. Její koncepty zplošťují, odvykají myšlení v hlubším, zásadním smyslu slova. Nabízí náhražky tam, kde by bylo třeba originálu. Odcizuje člověka sobě samému, bere mu obývání světa, ponořuje jej do alternativy každodenní ani-již-lopoty jako nudy, nebo laciných náhražek a posléze brutálních orgiasmů. Poznání usměrňuje na jednotvárnou předlohu aplikované matematiky. Vytváří koncept vševládnoucí síly a mobilizuje celou skutečnost k uvolňování vázaných sil, k vládě Síly, která se uskutečňuje skrze konflikty planetárního rázu. Člověk je tak ničen vnějškově a ožebračován vnitřně, připravován o svou ""samost"", o nezaměnitelné já, je ztotožněn se svou rolí, s ní stojí a padá. Na druhé straně je pravda též, že tato civilizace umožňuje to, co žádná lidská konstelace dřívější: život bez násilí a v dalekosáhlé rovnosti šancí. Ne tak, že by někde tento cíl byla realizovala, ale člověk neobjevil nikdy možnost bojovat s vnější nouzí, postrádající a obcházející se bez prostředků, které tato civilizace doporučuje. Ne že by tento boj s vnější nouzí byl řešitelný těmi společenskými cestami a výhradnými prostředky, jež dává k dispozici. I boj s vnější nouzí je vnitřní boj. Ale hlavní možnost, která se s naší civilizací vynořuje, je prvně v dějinách se naskytující možnost zvratu z vlády nahodilé do vlády chápajících, oč v dějinách běží. Bylo by tragickou vinou (nikoli neštěstím) inteligence, kdyby tuto šanci nepochopila a neuchopila. Dějiny nejsou nic jiného než otřesená jistota daného smyslu. Nemají jiný smysl a cíl. Pro špatnou nekonečnost lidské prekérní existence na světě, která se dnes komplikuje planetárním uplatněním mas, jež si zvykly na lichocení a stupňující se požadavky, aby byly pohodlnou obětí manipulující demagogie, tento smysl a cíl však postačí. Druhým hlavním důvodem, proč technickou civilizaci nelze bez dalšího nazvat úpadkovou, je však, že úpadkové zjevy, které jsme v ní konstatovali a vylíčili, nejsou prostě jejím dílem, nýbrž dědictvím předcházejících epoch, z jichž duchovních problémů a témat sestrojila svou převládající motiviku. Tomuto poukazu sloužilo naše skicovité vylíčení vzniku moderní doby a jejího metafyzického základního charakteru. Moderní civilizace trpí nejen vlastními chybami a krátkozrakostmi, nýbrž nedořešeností celého problému dějin. Ale problém dějin nesmí být dořešen, nýbrž zůstat problémem. Nebezpečí dneška je, že pro příliš mnohé vědění v jednotlivém odučuje vidět otázky a to, co je jejich základem. Možná, že celá otázka po úpadkovosti civilizace je nesprávně položena. Civilizace o sobě neexistuje. Otázka je, zda dějinný člověk se chce ještě přiznávat k dějinám. 1) ""moudrost světa"" - Nový zákon, Sv. Pavel, 1. list Korintským, 1,20. (Pozn. vyd.) 1. D. H. Meadows – D. L. Meadows – J. Randers – W. W. Behrens, The Limits of Growth, New York 1972; česky: Meze růstu. Zpráva pro projekt řešení tíživé situace lidstva zadaný Římským klubem, přel. B. Moldán, Praha, nedatovaná interní publikace Ústředního ústavu geologického. (Pozn. vyd.) 2. E. Durkheim, Les formes élémentaires de la vie religieuse, Paris 19682, str. 312 n.; srv. česky: Elementární formy náboženského života, přel. P. Sadílková, Praha 2002. (Pozn. vyd.) 3. H. Diels / W. Kranz, Die Fragmente der Vorsokratiker, Berlin 1951, Hérakleitos, B 45; česky: Zlomky předsokratovských myslitelů, přel. K. Svoboda, Praha 1962, str. 59. (Pozn. vyd.) 4. Srv. E. Fink, Metaphysik der Erziehung im Weltverständnis von Plato und Aristoteles, Frankfurt a. M. 1970. (Pozn. vyd.) 5. Tamt., str. 43 n. (Pozn. vyd.) 6. G. Quispel, Faust, Symbol of Western Man, in: Eranos Jahrbuch 1966, Zürich 1967. (Pozn. vyd.) 7. Srv. Platón, Faidón, 81a1. (Pozn. vyd.) 8. G. Quispel, Gnosis als Weltreligion, Zürich 1951. (Pozn. vyd.) 9. F. Nietzsche, Jenseits von Gut und Böse, in: Sämtliche Werke (KSA), cit. vyd., sv. 5, str. 12; česky: Mimo dobro a zlo. Předehra k filosofii budoucnosti, přel. V. Koubová, Praha 19982, str. 8. (Pozn. vyd.) 10. E. Durkheim, cit. d., str. 305 n. (Pozn. vyd.) 11. Viz E. Jünger, Die Totale Mobilmachung (1930), in: Sämtliche Werke, 2. odd.: Essays I, sv. 7: Betrachtungen zur Zeit, Stuttgart 1980. (Pozn. vyd.) Viz J. Burckhardt, Die Kultur der Renaissance in Italien, Basel 1860; česky: Kultura renaissanční doby v Itálii, díl I-II, přel. K. Kovář a A. Gottwald, Praha 1912. (Pozn. vyd.) E. A. Poe, The Purloined Letter, 1844; Česky: Odcizený dopis, in: týž, Vraždy v ulici Morgue (výbor povídek), přel. J. Schwarz, Praha 1964. (Pozn. vyd.) --------------- ------------------------------------------------------------ --------------- ------------------------------------------------------------",0
671,820,Války 20. století a 20. století jako válka,1975,"6. Války 20. století a 20. století jako válka První světová válka vyvolala u nás celou řadu výkladů, které obrážely snahu lidí pochopit toto obrovské, každého přesahující dění, lidmi nesené, a přece lidstvo přesahující - dění nějak kosmické. Snažili jsme se je vpravit do svých kategorií, být s ním hotovi tak, jak jsme dovedli, tj. v podstatě na základě myšlenek 19. století. Druhá válka nic podobného nevyvolala; ve svých bezprostředních příčinách a ve své podobě byla snad trochu až příliš (zdánlivě) jasná a hlavně - neskončila a přešla v cosi zvláštního, co vypadá ani ne jako válka, ani zase jako mír, a revoluce, která tento stav jaksi komentovala, nedovolovala nikomu nabrat dech ke slovu, které by ""rozdělovalo každou věc podle jejího bytí a říkalo, jak se věci mají"".1 Krom toho se u nás ujalo jakési přesvědčení, že musí existovat nějaký pravý, tj. marxistický výklad druhé světové války, něco ukrytého v ideových pokladnicích strany, která vede pohyb dějin. Že takovýto výklad reálně neexistuje, nikomu potom nevadí... Není úkolem těchto řádek podávat kritiku těch jednotlivých formulí, které byly raženy pro první světovou válku. Raději bych upozornil na to, že všechny, ať běží o boj Germánstva se Slovanstvem, ať o imperialistický konflikt vyrostlý z posledního stadia kapitalismu, ať o výsledek přehnaného moderního subjektivismu, který se násilně objektivizuje, případně o boj mezi demokracií a theokracií - mají jednu stránku společnou: všechny pohlížejí na válku z hlediska míru, dne a života s vyloučením jeho temné noční stránky. Z tohoto hlediska jeví se život, hlavně právě dějinný, jako kontinuum, v němž jednotlivci jsou jakýmisi nositeli obecného pohybu, na němž jedině záleží, smrt má význam výměny ve funkcích, válka, tato masově organizovaná smrt, je nepříjemnou, ač nutnou pauzou, kterou v zájmu jistých cílů kontinuity života je nutno vzít na sebe, ale v níž jako takové není co ""pozitivního"" hledat. Nejvýše může, jak to říkal Hegel (a Dostojevskij po něm opakoval), sloužit k těm salutárním otřesům, jichž občanský život má zapotřebí, aby neustrnul a neusnul ve své rutině. Ale že by válka sama mohla být něco vykládajícího, co samo ze sebe má moc smyslodárnou, je v podstatě myšlenka cizí všem filosofiím dějin, a proto též explikacím světové války, které jsou nám známy. Výklady války 1914-1918 se děly tedy vždy pomocí idejí 19. století, ale to jsou ideje dne, jeho zájmů a míru. Není divu, že nedokázaly vysvětlit základní zjev tak odlišného 20. věku, neboť toto století je doba noci, války a smrti. Ne že by nebylo nutné k jeho pochopení rekurovat na předchozí dobu. Ale z jejích myšlenek, programů a cílů se dá vysvětlit pouze vznik oné strašné vůle, která po celá léta hnala miliony lidí do spalujícího ohně a jiné nespočetné miliony do příprav, obrovitých a nikdy nekončících, na toto monumentální autodafé. Nelze z nich vysvětlit vlastní obsah tohoto století a jeho hluboké propadnutí válce. Jako všecky evropské války měla také válka 1914-1918 pozadím jisté obecně lidské přesvědčení, které se dralo násilím k manifestaci, k uskutečnění. I tato válka byla ideová, i když se její idea těžko hledá, protože je ve své negativnosti nenápadná. Války jako napoleonské tkvěly ještě v revolučních idejích, osvícenství se v nich obráželo ve zvláštní, vojensky ztechnizované podobě, a osvícenství bylo v té době obecným ideovým majetkem a přesvědčením světa, byla zde pozitivní idea, že rozum vládne světem. Jako v třicetileté válce bylo obecným přesvědčením, že je nutno definitivně vyřešit rozkol v západním křesťanstvu, a jako se opíraly křížové výpravy o přesvědčení o supremacii západního křesťanství, tkvící v jeho vnitřní pravdivosti. Obecná idea, která byla pozadím této války, bylo pozvolna vyklíčivší přesvědčení, že neexistuje nic jako věcný, objektivní smysl světa a věcí a že je záležitostí síly a moci takový smysl realizovat v tom okruhu, který je lidskému dosahu přístupný. V tomto duchu se odehrávala příprava k válce; na jedné straně vůle k udržení dosavadního statu quo, na druhé vůle jej radikálně změnit. Pochopitelně byly zde rovněž deriváty jiných, starších přesvědčení křesťanského původu: osvícensko-demokratické myšlenky na jedné, theokraticko-hierarchické na druhé straně; ale pohlédneme-li na stav věcí ze skutečného hlediska, že demokratické státy evropské byly zároveň ty, které reprezentovaly nejvíce imperiální myšlenku Evropy, nabývá jejich demokratismus tvaru komponenty v jejich obraně světového statu quo. Zvlášť zřejmě to vysvitne z koalice s nejohroženějším členem tehdejšího imperiálního statu quo, kterým bylo ovšem carské Rusko. V žádném případě to nebyly tyto deriváty, pro které se lidé šli bít, ty měly spíše vliv na průběh dějů a na intenzitu vůle, která se v nich projevovala. Teprve vstupem Ameriky a socialistické revoluce do válečného dění ukázaly se na spojenecké i na odpůrčí straně síly protistatutární, v jejichž jménu se válka dokončila, ale položila zároveň svým nezavršeným koncem základy nových konfliktů, vlastně staronových. Důležité v tomto směru je: pojme-li se tímto způsobem, jedině reálným, válečný děj a vůle, která vedla k jeho nečekaně dlouhému trvání, pak strana, která nese odboj proti statu quo, a jež tak právem musí být nazvána přes všecko zdání opaku stranou revoluční, je pobismarckovské Německo. Přes zdání opaku: jak, tento útvar vedený konzervativním Pruskem s jeho vojenskou kastou, strnulou byrokracií, neuvěřitelně omezenou luterskou ortodoxií - revolučním elementem, nositelem a agentem světové revoluce? Nesvědčí proti tomu všecka fakta, mimo jiné sociální historie války? Dáme-li si imponovat běžným pojetím revoluce, které se prosadilo hlavně v doktrínách hospodářsko-sociálních, v historickém materialismu, v socialismu 19. století, které samo opět revoluci po stránce politické chápalo a stylizovalo podle revolucí 18. věku (hlavně francouzské, méně americké), pak ovšem tato teze nemůže být ničím než násilným paradoxem. Ze všech lidstev světa (kromě Spojených států) je však toto Německo, přes svoje tradiční struktury, ten útvar, který se nejvíce blíží skutečnosti nového vědeckotechnického věku. Jeho konzervatismus sám slouží v podstatě disciplíně, která vehementně, bezohledně, s pohrdáním vůči nivelizaci a demokratizaci jde za akumulací energie budující, organizující, přetvářející. V Jüngerově Dělníku1 je obsaženo implicite tušení tohoto faktu revolučnosti starého předválečného Německa. Je to zejména vědeckotechnický rys jeho života, který se stále prohlubuje. Je to organizační vůle jeho hospodářských vůdců, jeho technokratických reprezentantů, kteří osnují plány nezbytně v rozporu s dosavadní organizací světa. Ty jsou docela přirozeně sváděny do jistého historicky připraveného kadlubu - neukázala válka sedmdesátého roku, že dosavadní centrum Evropy, Francie, není již s to konat funkci jednotícího státu západořímského dědictví, že Rakousko, poslední zbytek staré říše, může být učiněno snadnou kořistí tohoto plánování a že ""evropský koncert"" je v této perspektivě obsoletní politický koncept? Vznikal tak přirozeně dojem, jako by toto imperiální Německo bylo tradicionalistické, obnovovalo prostě pretence na staré impérium na nové základně toho nacionalismu, který nesl válku roku 70-71. Jeho vnitřní protivníci, socialisté, v něm museli opět spatřovat rejdiště kapitalistických hrabivých magnátů, později typického představitele světového kapitalistického imperialismu s jeho snahou zmocnit se celého planetárního bohatství a všech výrobních sil. Ve skutečnosti spolupracovali sami na organizování nové společnosti práce, disciplíny, výroby, plánovitého budování, vedoucího po všech stránkách k uvolnění dalších a dalších zásob energie. Toto Německo přeměňovalo Evropu již dávno před válkou v energetický komplex. Při vší inteligenci, s kterou ostatní evropské země, zvláště Francie, postupovaly týmž směrem, byla jejich přeměna v tomto ohledu povlovnější a mírněna jejich vůlí k individuálnímu životu, tím trendem, který ještě dlouho po válce zachytil Sieburg ve svém Gott in Frankreich.2 Konzervativní struktury předválečného Německa tomuto směru dalekosáhle sloužily, působily, že se tato přeměna děla disciplinovaně, bez velkých otřesů, a masy se poddávaly tomuto přetváření přes všecko skřípění zubů politických vůdců, ba politická organizace dělnictva stranickou byrokracií vpadala záhy do stejných kolejí a šla stejným směrem. Revoluce, k níž zde docházelo, měla pak svou hlubokou hnací sílu v onom nápadném zvědečtění, které konstatovali všichni předváleční znalci Evropy a Německa jako hlavní rys jeho života, zvědečtění, které zároveň znamenalo pojetí vědy jako techniky, faktický pozitivismus, který dokázal i ony tradice, které zbývaly z Německa první poloviny 19. století, Německa doby mizící staré říše, tradice historie, theologie, filosofie, z velké části neutralizovat, nebo dokonce zavěsit za tuto novou lokomotivu. Přes zdání opaku je Achillovou patou tohoto celého náporu jeho vojenská mašina. Je sice rovněž na cestě k manažérskému způsobu práce i myšlení, ale mnoho tu vadí. Je zde fascinace tradicí a jejími koncepty, schématy, cíli. Na jedné straně obrovská tuhost a vytrvalost, na druhé pánovitá neurvalost a naprostý nedostatek fantazie. Válka se vede mechanicky, vítězí se organizací, tuhostí a pořádkem tam, kde se armáda setkává s nedostatkem těchto vlastností na opačné straně. Lenost v myšlení způsobuje, že není alternativních plánů, např. nedostatek ofenzivního plánu pro východ. Rovněž ""shnití"" zákopové války je zásluha německého generálního štábu - předpoklady pro pohybovou válku v motorové technice existovaly již roku 1914, jediní Francouzi dovedli jich v bitvě na Marně částečně využít. Všechen ""um"" se vyčerpával stupňováním palebné síly, které přicházelo nakonec nutně vhod obráncům. Instinktivní zaměření války na západ svědčí o jednom - že to byla válka proti statu quo, jehož centrem byl evropský Západ. Porazit Rusko, ""vyřídit je"", pro tento účel nestačilo. Bylo potřeba zasáhnout tam, kde hrozila soutěž druhých organizačních center stejného druhu. Odtud snad fascinace Západem, odtud sázení na nesmyslný Schlieffenův plán, na ponorkovou válku, na ""velkou ofenzívu"" osmnáctého roku. Myšlenka nechat protivníky se vyčerpat v obraně někde na Rýně a zmocnit se zatím definitivně Východu jako báze pro organizaci velkoprostoru, v němž nebylo dostatečných sil k protiakcím, nevyvstala nebo se neprosadila. První válka je rozhodující událost v dějinách 20. století. Rozhodla o celém jejich rázu. Že se proměna světa v laboratoř, která aktualizuje miliardy let akumulované konzervy energie, musí dít válečně, ukázala právě tato válka. Znamenala proto definitivní průlom toho pochopení jsoucna, které započalo v 17. věku vznikem mechanické přírodovědy a odstraněním všech těch ""konvencí"", které se tomuto uvolňování síly kladly v cestu - přehodnocení všech hodnot ve znamení síly. Proč se energetická proměna světa musí dít válečně? Protože válka, akutní opozice, je nejintenzivnější prostředek rychlého uvolnění akumulovaných sil. Rozkol je velký prostředek, kterého jako by - mytologicky vyjádřeno - Síla používala k svému přechodu z potence v aktualitu. Člověk je v tomto dění pouhé relé, a rovněž jednotlivá lidstva. Netkví právě v tom onen dojem kosmičnosti válečného dění, které zachytil tak silně Teilhard de Chardin? ""Le Front n'est pas seulement la nappe ardente où se révèlent et se neutralisent les énergies contraires accumulées dans les masses ennemies. Il est encore un lieu de Vie particulière à laquelle participent seuls ceux qui se risquent jusqu'à lui et aussi longtemps seulement qu'ils restent en lui...""2 ""Il me semble qu'on pourrait montrer que le Front n'est pas seulement la ligne de feu, la surface de corrosion des peuples qui s'attaquent, mais aussi en quelque façon, le 'front de la vague' qui porte le monde humain vers ses destinées nouvelles ... il semble qu'on se trouve à l'extrême limite de ce qui s'est réalisé et de ce qui tend à se faire...""3 Teilhardova mystika hmoty a života nese pečeť zážitku fronty. Jsou to síly dne, které posílají miliony lidí do gehenny ohně po čtyři léta, a fronta je místo, jež po čtyři léta hypnotizuje veškerou aktivitu industriální doby, kterou nazval účastník fronty Ernst Jünger dobou dělníka a totální mobilizace.3 Tyto síly samy neumírají, pouze se vyčerpávají, je jim lhostejné, ničí-li nebo organizují-li. V podstatě se jim spíše ""chce"" organizovat a být už při tom díle, od kterého válka pouze zdržuje. ""Válečné cíle"" je nesprávný výraz: jsou to mírové cíle, ovšem cíle pax teutonica nebo pax americana atd. Ale lidstvo prožije nuceně čtyři léta na frontě, a kdo prošel frontou, říká Teilhard, je jiný člověk. V jakém smyslu jiný? Jsou různé popisy frontové zkušenosti a jsou koncipovány pod různými zřeteli. Vyjímáme pro svou demonstraci popisy Jüngerův a Teilhardův. Oba, Jünger i Teilhard, vyzvedají otřes frontou, který není okamžité trauma, nýbrž základní změna v lidské existenci: válka jako fronta poznamenává vždy. Další společný rys: je hrůzná a v zákopech se každý sice třese, aby již byl vystřídán (i podle jistě ne choulostivé míry generálních štábů není možno zde vydržet déle než devět dní), ale v jejím prožitku je na dně něco hluboce a záhadně pozitivního. Není to přitažlivost propasti a romantika dobrodružství, není v tom žádná perverze přirozených citů. Přemáhající pocit smysluplnosti, kterou však je těžké formulovat, se nakonec zmocňuje člověka fronty. Je to pocit, který je s to přetrvat dlouhá léta. U Jüngera přetrvá návraty mírové, partikularistické, nacionálně-šovinistické mentality, aniž otázka vyřešena, ale také aniž umlčena. Má pochopitelně své fáze a různé stupně hloubky. Tyto různé stupně hloubky hrají v dějinách pozdější doby důležitou roli. První fáze, kterou dovede překročit jen málokdo, je prožitek nesmyslnosti a nesnesitelného děsu. Fronta je absurdita par excellence. Co se tušilo, stává se tu skutkem: nejdrahocennější, co člověk má, se zde bezohledně rve na kusy. Smysl má jen demonstrace, že svět, který něco takového plodí, musí zmizet. Je to důkaz ad oculos, že je dokonale zralý k zániku. Kdo slíbí se vší vážností, že toto znemožní, má nás mít se vším všudy a tím radikálněji, čím bude jeho slib více vzdálen sociálních realit dnešního dne, které vedly k něčemu takovému. Tato podoba zážitku a jeho důsledků, podoba aktivního odpuzení, zachycená nesmrtelně u Barbusse,4 je u kořene velkého fenoménu boje za mír. Tento fenomén nabyl první dějinně významné a dějinně nedoceněné formy v jednáních okolo míru brestlitevského a rozmohl se zvláště ve druhé válce a po ní. Odhodlání skoncovat s celou skutečností, která něco takového činí možným, ukazuje k tomu, že i zde nahlédnuto něco ""eschatologického"", něco jako konec všech hodnot dne. Ale sotva zahlédnuto, je toto ""druhé"" opět zachyceno a sekvestrováno denními souvislostmi. Sotva se člověk ocitl tváří v tvář otřesenému světu, je nejen zachycen jeho silami, nýbrž zmobilizován k novému boji. Nesmyslnost dosavadního života a dosavadní války vede k osmyslení nové války, války proti válce. Ten, kdo odmítal frontu, která mu byla vnucena, nutí se sám k frontě po další léta neméně těžká a krutá. Tato válka proti válce zdánlivě využívá nové zkušenosti, zdánlivě si počíná eschatologicky, ve skutečnosti eschatologii ohýbá zpět do roviny ""světské"", do roviny dne, a využívá pro den to, co patřilo noci a věčnosti. Je to démonie dne, který se tváří jako všecko ve všem a dokáže zploštit a vysát i to, co leží za jeho hranicemi. Tak začíná v roce 1917 vpádem radikálních revolucionářů na půdu první ruské revoluce, vlastně prvního ruského zhroucení, nová válka, stojící kolmo k dosavadnímu boji proti statu quo: nový zápas, který má vyvrátit status quo na obou stranách podle jiného mírového konceptu, než byl ten, který tanul na mysli Němcům. Nicméně je to německý atak na status quo, který tento nový útok podmínil, umožnil a radikálně podpořil, a od té chvíle se vede válka tím způsobem, že se čeká a počítá na vzájemné oslabení, ba zničení dvou protivníků, kteří jsou přikováni k zápasu na život a na smrt. Vyčerpání jednoho a vítězství druhého bude tu pouhým taktickým momentem jiného boje; vítězství bude zdáním, v němž se připravuje budoucí porážka, porážka bude fermentem nových bitev. Vítězný mír je iluzí, v níž se vítěz mravně rozkládá, a že válka trvá, je patrné z toho, že v zemi revoluce pracuje na plné obrátky totéž vyřazení všech konvencí, táž bezohlednost k životu, týž jed podezření, pomluvy, demagogie, které se rozhostily ve dnech, kdy fronta vládla všemu a kdy se používalo nejen bojových prostředků ohně, ale hlavně též všech slabin protivníka a všech možností dohnat ho k vnitřnímu zhroucení, aby se (aspoň na chvíli a zdánlivě) dosáhlo svého. Co však v tomto bezohledném zápase triumfuje, je opět Síla a ta používá míru jako prostředku boje, takže mír se stává sám součástí války, tou lstivou její etapou, která poráží protivníka bez výstřelu - tím, že se zpomaluje ve své mobilizaci, zatímco druhý, skutečný či potenciální soupeř se udržuje ve střehu a v mohutném, bolestivém, cenou životů, svobod a rozryvů vykoupeném pohybu. Síla však nyní triumfuje i tím, že vytvořila novou, potencovanou formu vzájemného napětí, napětí ve dvou rovinách zároveň, s mobilizační silou, která dosud byla tlumena chabou organizovaností jednoho z účastníků; ten se nyní stává organizačním okruhem par excellence, kde není oněch tlumidel, která v ostatním světě tvoří respekt k tradicím, k minulým pojetím jsoucnosti, která se nyní jeví jako zanedbatelné pověry a materiál k manipulaci druhých. Bezmocné pokusy evropského Západu obrátit válku směrem na východ vedou přímo k jejímu novému vzplanutí na západě. Válka nezemřela, ba ani nespala, nýbrž proměnila se načas v doutnající výheň, neboť ne dost poražené, ne dost zničené Německo bylo schopno reprízy celého dramatu z roku 1914 a ničeho jiného než reprízy s ještě nesmyslnější válečnou mašinérií, ještě větším nedostatkem celkového plánu, ještě improvizovanějšími násilnými akty, ještě větším rozdmycháním nenávisti, ještě nepředstavitelnějšími akty pomstychtivosti a ressentimentu. Tím zavdala však svému poraženému protivníku z první světové války příležitost k revanši přímo planetárních rozměrů: neboť tento protivník se zatím z míru přeřadil na válku a byl s to vydržet tam, kde dříve ochaboval. Západ, který se snažil obrátit jeho sílu tímto směrem, byl nucen sám posloužit vlastním zmarem a krví vítězství tohoto soupeře, nesměje dbát toho, že je zároveň v trvající válce s ním. Tak se podařilo posléze to, co Německo začalo, změna světového statu quo, ale ne ve prospěch Německa, nýbrž jeho slabšího protivníka z první světové války. Zároveň s celou touto novou konstelací, s tímto ubohým manévrováním, muselo dojít k definitivnímu pádu Evropy. Evropa - rozumějme Západní Evropa, vyrostlá z dědictví západořímské říše - domohla se v počátcích éry Energie náznaku planetární nadvlády, Evropa byla vším; tato Evropa ustoupila po první válce ve prospěch svého pokračovatele, vyrostlého z realizace toho, po čem vždy toužila a čeho nikdy nedosáhla - svobody, totiž ve prospěch Spojených států, ale nyní odešla veskrze ze světové pozice, ztratila svá impéria, ztratila prestiž, ztratila sebevědomí a soběporozumění; její chabý partner z první války se ukázal schopným dědicem, neboť v kázni dlouhé mobilizace, napřed doutnavé a pak hořící války se přeměnil znovu v to, čím tradičně byl a je, v nástupce Východního Říma, vládnoucího zároveň tělesnému člověku i jeho duši. Jak vládne den, život, mír nad každým jednotlivcem, nad jeho tělem a duší? Pomocí smrti, ohrožením života. Z hlediska dne je pro jednotlivce život vším, je nejvyšší hodnotou, která proň existuje. Pro síly dne naopak smrt neexistuje, ty si počínají, jako by jí nebylo či, jak bylo řečeno, plánují smrt distancovaně a statisticky, jako by znamenala pouhou výměnu ve funkcích. Ve vůli k válce tedy vládne den a život pomocí smrti. Vůle k válce počítá s budoucími generacemi, které zde ještě nejsou, své plány koncipuje z jejich hledisek. Ve vůli k válce tak vládne mír. Není možno zbavit se války tomu, kdo se nezbaví vlády míru, dne, života v té podobě, která vynechává smrt a zavírá před ní oči. Veliká, hluboká zkušenost fronty s její linií ohně spočívá však v tom, že vyvolává noc s její naléhavostí a nezanedbatelností. Mír a den musí vládnout tak, že posílají lidi na smrt, aby druhým zajistili budoucí den v podobě pokroku, volného a stupňovaného rozvoje, možností, které dnes nemají. Od těchto obětovaných se naopak požaduje výdrž tváří v tvář smrti. To znamená, že se temně ví, že život není vším, že se může sebe vzdát. Právě toto vzdání, tato oběť se požaduje. Požaduje se jako něco relativního, vztaženého k míru a dni. Zkušenost fronty však je zkušenost absolutní. Zde pojednou, jak ukazuje Teilhard, na účastníky učiní výpad naprostá svoboda, svoboda od všech zájmů míru, života, dne. To znamená: oběť těchto obětovaných přestává mít svůj relativní význam, není požadovanou cestou k programu výstavby, pokroku, zvýšení a rozšíření životních možností, nýbrž má význam pouze sama v sobě. Tato absolutní svoboda je pochopení, že zde bylo již něčeho dosaženo, něčeho takového, co není prostředkem k dalšímu, není stupněm k ..., nýbrž za čím a nad čím nic dalšího nemůže být. Vrchol je právě zde, v tomto vydání se, k němuž byli lidé povoláni od svého zaměstnání, svých talentů, možností, své budoucnosti. Dokázat toto, být k tomu vybrán a povolán ve světě, který konfliktem mobilizuje sílu, takže se zdá být naprosto zvěcněným a zvěcňujícím vývařiskem energie, znamená rovněž sílu překonat. Motivy dne, které vyvolaly vůli k válce, se spalují ve výhni fronty, je-li její zkušenost dost hluboká, aby nepodlehla opět silám dne. Mír, proměněný ve vůli k válce, dokázal zvěcňovat a zvnějšňovat člověka tak dlouho, dokud mu vládl den, naděje na každodennost, na povolání, životní dráhu, prostě na možnosti, o které se musí strachovat a jež cítí ohroženy. Nyní však dochází k otřesení tohoto míru a jeho plánování, jeho programů, jeho pokrokových a ke smrtelnosti indiferentních idejí. Veškerá každodennost, všecky obrazy budoucího života blednou proti tomuto jednoduchému vrcholu, na kterém nyní člověk stanul. Proti tomu jsou všecky ideje socialismu, pokroku, demokratické nenucenosti, nezávislosti a svobody málo obsažné, málo nosné, málo konkrétní. Svůj plný smysl mají nikoli samy v sobě, nýbrž pouze tam, kde vyplývají ze zmíněného vrcholu a vedou opět k němu. Kde zavdávají podnět k tomu, aby člověk realizoval takovouto proměnu celého svého života, celé své existence. Kde znamenají nikoli vyplnění každodennosti, nýbrž podobu kosmičnosti a universálnosti, k níž člověk dospěl absolutní obětí sebe a svého dne. Tak se stává noc pojednou absolutní překážkou na cestě dne k špatné nekonečnosti zítřků. Tím, že nás přepadá jako nepředstižitelná možnost, jsou odsunuty domněle nadindividuální možnosti dne a jako pravá nadindividuálnost se hlásí tato oběť. Druhý důsledek. Nepřítel není již tím absolutním protivníkem na cestě mírové vůle, není tím, co je zde jen, aby bylo odstraněno. Nepřítel je spoluúčastník téže situace, je spoluobjevitel absolutní svobody, je ten, s kým je možná shoda v protikladu, spoluúčastník otřesení dne, míru a života bez tohoto vrcholu. Zde se tedy otvírá propastná oblast ""modlitby za nepřítele"", fenomén ""milování těch, kdo nás nenávidí"" - solidarity otřesených přes jejich protiklad a spor. Nejhlubším objevem fronty je tedy tato vykloněnost života do noci, boje a smrti, neodepsatelnost této položky v životě, která se zdá z hlediska dne pouhou neexistencí; proměna životního smyslu, který zde škobrtne o nic, o nepřekročitelnou hranici, v níž se všecko mění. Jako se v prožívání frontového artileristy podle vylíčení významného moderního psychologa4 proměňuje krajina ve svém topografickém rázu tak, že náhle má konec a trosky již nejsou tím, co byly, vesnicemi atd., nýbrž tím, čím mohou být v daném okamžiku, kryty a záchytnými body, tak se proměnila též krajina základních životních významností, dostala konec, za kterým nemůže ležet nic dalšího, kýženějšího, vyššího. Proč tato velká zkušenost, jediná, která je s to vyvést lidstvo z války do skutečného míru, se neuplatnila v dějinách 20. století přesto, že dvakrát po čtyři léta jí byli lidé vystaveni a skutečně jsou jí dotčeni a proměněni? Proč nerozvinula své spásné potenciality? Proč nesehrála, proč nehraje v našem životě roli nějak obdobnou té, kterou měl a má onen boj za mír ve velké válce 20. století? Odpověď na tuto otázku je nesnadná. Tím nesnadnější, že lidstvo je zkušeností války tak prostoupeno a fascinováno, že jedině z ní je možno pochopit rysy dějin naší doby. Ve druhé válce byla odstraněna distinkce mezi frontou a zázemím. Letecká válka dokázala zasáhnout stejně krutě všude. A atomická situace způsobila, že válečné výsledky posledního žhavého konfliktu se stávají potenciálně definitivní, bude-li dostatečně silná a inteligentní imperiální vůle stát za nimi. Mluvilo se po jistou dobu o komplexu Hirošimy - nebylo to nic než akutní shrnutí válečné zkušenosti, zkušenosti fronty, v spektakulární intenzitu ničivého konce světa. Zde nejprostší účastníci nemohli se nevzdat eschatologickému dojmu tohoto dění. A účinek na dějiny? Dosud viditelný účin, který by bylo možno připisovat tomuto zásadnímu obratu a konverzi, které se s ničím jiným nedají srovnat (podle slov Teilhardových) se nedostavil. Síla nás fascinuje i nadále, vede nás svými cestami, fascinuje a obelstívá nás, činí nás svými blázny. Tam, kde se domníváme ji ovládat a spoléhat na zabezpečení její pomocí, jsme ve skutečnosti ve stadiu demobilizace a prohráváme válku, která proměnila úskočně svou podobu, ale neustala. Život by tak rád už jednou žil, ale je to právě život sám, který plodí válku a nemůže se z ní vlastními prostředky vymotat. Kde je konec těchto perspektiv? Válka jako prostředek Síly, jak se uvolnit, nemůže skončit. Je marné chtít se uzavírat do svého okrsku, když není uzavřených okrsků, když Síla a vědotechnika otevírají působnostem celý svět tak, že v něm každý děj má ozvěnu všude. Hledisko míru, života a dne nemá konce, je to hledisko nekonečného konfliktu, který se rodí v podobách vždy nových jako týž. Obrovité hospodářské dílo obnovy, sociální vymoženosti nebývalé, ba nikdy nesněné, které se rozehrály v Evropě vyřazené ze světových dějin, ukazují, že tento světadíl se odhodlal k demobilizaci, protože mu nic jiného nezbývá. Zároveň se tím prohlubuje propast mezi beati possidentes a těmi, kdo na planetě bohaté energií umírají hlady - tedy se prohlubuje válečný stav. Bezmoc, neschopnost vítězit ve válce koncipované z hlediska míru je u bývalých světapánů jasně patrná. Přesunout věci na hospodářskou moc je věc krátkodobá, krátkodechá, ošidná, protože souvisí s demobilizací i tam, kde mobilizuje armády pracujících, výzkumníků a inženýrů: všichni nakonec podléhají šlehnutí bičem. Bylo to zvlášť patrné na energetické krizi nedávné doby. Za nových poměrů atomické výzbroje a stálé hrozby celkovým zničením může se válka ze žhavé přesunout na studenou nebo doutnající. Tato doutnavá válka není o nic méně krutá, často krutější než žhavá, v níž fronty brázdí celé kontinenty. Bylo již ukázáno, jak válka do sebe pojímá ""mír"" v podobě demobilizace. Na druhé straně stálá mobilizace je fatum pro svět těžko snesitelné, těžko se mu pohlíží v tvář, těžko se vyvozují důsledky nicméně zcela jasné. Tomu, kdo zde chce, kdo udržuje svou vůli neporušenou, bez koroze, je přímo vnucováno vyloučení pravdy a veřejnosti, je vnucován stav války, diktatura vnější i vnitřní, tajná diplomacie, prolhaná a cynická propaganda. Může se poukázat k tomu, že ony krajní prostředky mobilizace, kterými se ukázal soustavný teror procesy a ničením skupin a vrstev, pomalou likvidací v táborech nucené práce a koncentračních táborech, se postupně likvidovaly; otázka je však, zda tato likvidace znamená skutečnou demobilizaci, nebo naopak válku, která se etabluje natrvalo ""mírovými"" prostředky. Válka zde ukazuje svou ""mírovou"" tvář, tvář cynické demoralizace, apelu na vůli žít a mít. Lidstvo se stává obětí jednou rozpoutané války, tj. míru a dne; mír, den počítají se smrtí jako prostředkem krajní lidské nesvobody, jako s poutem, před nímž lidé zavírají oči, ale které je zde v podobě vis a tergo, teroru, který žene lidi i do ohně - člověk je smrtí, strachem poután k životu a nejvíce manipulovatelný. Právě proto však patrně existuje také jistá perspektiva, jak se z války, zplozené mírem, dobrat půdy skutečného míru. První předpoklad je Teilhardova frontová zkušenost, kterou ve formě neméně ostré, ač méně mystické formuloval např. Jünger: pozitivnost fronty, fronta nikoli jako otročení životu, nýbrž jako nesmírné osvobození právě od této služebnosti. Dnešní forma války je onen poloviční mír, v němž protivníci mobilizují a počítají na demobilizaci druhého. Právě i tato válka má svou frontu a svůj způsob, jak spalovat, ničit, zbavovat perspektiv lidi, jak s nimi nakládat jako s materiálem Síly, která se uvolňuje. Tato fronta je rezistence vůči těmto ""demoralizujícím"", terorizujícím a přelstívajícím motivům dne. Je to odhalení jejich povahy, protest, který se platí krví, která neteče, nýbrž hnije ve vězeních, v ústraních, ve zničených životních plánech a možnostech - a která opět poteče, jakmile to Síla shledá výhodným. Pochopit, že zde je místo, kde se odehrává vlastní drama svobody; svoboda nenastává ""až potom"", až bude boj skončen, nýbrž má své místo právě v něm - to je punctum saliens, významný vrcholek, z něhož je možno přehlédnout bojiště. Že ti, kdo jsou vystaveni tlaku Síly, jsou svobodní, svobodnější než ti, kteří zatím sedí v etapě a starostlivě přihlížejí, zda a kdy na ně rovněž dojde. Jakým způsobem může ""frontová zkušenost"" nabýt té podoby, která by ji učinila dějinným faktorem? Proč se jím nestává? Protože v podobě, kterou tak mocně vylíčili Teilhard a Jünger, je zkušeností každého jednotlivce vrženého zvlášť k svému vrcholu, z něhož nezbývá než sestoupit zpátky do všedního dne, kde se ho zase zmocní nezbytně válka v podobě mírového plánování Síly. Prostředkem, jak tento stav překonat, je solidarita otřesených. Solidarita těch, kdo jsou s to pochopit, oč běží v životě a smrti a následkem toho v dějinách. Že dějiny jsou tento konflikt pouhého života, holého a spoutaného strachem, se životem na vrcholu, který neplánuje budoucí všední dny, nýbrž vidí jasně, že všední den, jeho život a ""mír"" mají svůj konec. Pouze ten, kdo je s to pochopit tuto věc, kdo je schopen obratu, μετάνοια, je duchovní člověk. Duchovní člověk však vždy chápe, a jeho pochopení není pouhé konstatování fakt, není ""objektivní vědění"", i když musí objektivní vědění ovládnout a zařadit do oboru toho, co je jeho věcí a nad čím má převahu. Solidarita otřesených - otřesených ve víře v ""den"", ""život"" a ""mír"" - nabývá zvláštního významu právě v údobí uvolňování Síly. Uvolňovaná Síla je to, bez čeho ""den"" a ""mír"", onen lidský život produkovaný ve světě exponenciálních růstů, nemůže existovat. Solidarita otřesených je solidarita těch, kdo chápou. Pochopení však se za dnešních okolností musí týkat nejen této nejzákladnější roviny, otroctví a svobody vůči životu, nýbrž implikuje též pochopení významu vědy a techniky, oné Síly, kterou uvolňujeme. V rukou takto chápajících jsou potenciálně všecky síly, na jejichž základě jedině může dnešní člověk žít. Solidarita otřesených je s to říci ""ne"" k těm mobilizačním opatřením, která eternizují válečný stav. Nebude stavět pozitivní programy, nýbrž bude promlouvat, jako Sókratovo daimonion, ve varováních a zákazech. Musí a může vytvořit duchovní autoritu a stát se duchovní mocí, která by doháněla válčící svět k jistým omezením, a tak znemožňovala jisté činy a opatření. Solidarita otřesených se buduje v pronásledování a nejistotách: to je její fronta, tichá a postrádající reklamy a senzace i tam, kde se jí tento úsek vládnoucí Síly hledí zmocnit. Nebojí se nepopulárnosti, nýbrž vyzývá ji a volá tiše, beze slov. Lidstvo nedospěje na půdu míru tím, že se oddá a poddá měřítkům všedního dne a jeho slibům. Kdo zrazuje tuto solidaritu, musí si uvědomit, že živí válku a je oním parazitem v etapě, který žije krví druhých. Toto vědomí mocně podporují oběti fronty otřesených. Vést až k tomu, aby každý, kdo je schopen porozumění, pocítil vnitřně nepohodlí své pohodlné pozice, je smysl, jehož nad onen lidský vrchol rezistence vůči Síle, jejího překonání, může být dosaženo. Dosáhnout tím toho, aby ta komponenta ducha, ""technická inteligence"" především badatelů a aplikátorů, objevitelů a inženýrů, pocítila závan této solidarity a jednala podle toho. Otřást každodenností faktologů a rutinérů, uvědomit jim, že jejich místo je na této straně fronty, a nikoli na straně ""denních"" sebelíbivějších hesel, která ve skutečnosti zvou k válce, ať je to národ, stát, beztřídnost, světová jednota nebo jak všecky ty výzvy, diskreditovatelné a diskreditované faktickou bezohledností Síly, mohou znít. Na počátku dějin formuloval Hérakleitos z Efesu svou myšlenku o válce jako tom božském zákonu, z něhož se živí všecky lidské. Nemyslil tím válku ve významu expanze ""života"", nýbrž jako převahu Noci, onu vůli k svobodě rizika v té ἀριστεία, tom ukázání se dobrým na hranici lidských možností, kterou volí ti nejlepší, když se rozhodují pro trvající proslulost v paměti smrtelníků výměnou za efemérní prodloužení pohodlného života.5 Tato válka je otcem zákonů obce, jako vůbec všeho: ukazuje u jedněch, že jsou otroky, a u druhých, že jsou svobodní;6 ale i svobodný život lidský má nad sebou ještě vrchol. Válka je s to ukázat, že mezi svobodnými někteří jsou s to se stát bohy, dotknout se božství, toho totiž, co tvoří poslední jednotu a tajemství bytí. To jsou však ti, kteří chápou, že πόλεμος není nic jednostranného, že nerozděluje, nýbrž spojuje,7 že nepřátelé jsou jen zdánlivě celí, ve skutečnosti že patří k sobě ve společném otřesu všedního dne; že se tak dotkli toho, co ve všem všady a na věky trvá, protože je pramenem všeho jsoucna, co tedy je božské. To je týž cit a táž vize, kterou má před sebou Teilhard, když na frontě prožívá nadlidské božské. A Jünger hovoří na jednom místě o tom, že bojující se stávají v útoku dvěma částmi jedné síly, splývajíce v jediné těleso, a dodává: ""V jedno těleso - přirovnání zvláštního druhu. Kdo tomu rozumí, schvaluje sebe i nepřítele, žije zároveň v celku i částech. Ten si pak může myslet božstvo, které si nechává tato pestrá vlákna klouzat mezi prsty - s usměvavými ústy.""5 - Je náhoda, že dva z nejhlubších uvažovatelů frontového zážitku, jinak tak hluboce odlišní, přicházejí sami od sebe na příměry, které obnovují Hérakleitovu vizi bytí jako πόλεμος? Nebo se v tom otvírá něco z neodbytného smyslu dějin západního lidstva, který se dnes stává smyslem dějin člověka vůbec? 1) H. Diels / W. Kranz, cit. d., Hérakleitos, B 1; srv. čes. překl. K. Svobody in: Zlomky předsokratovských myslitelů, cit. vyd., str. 51. (Pozn. vyd.) 2) ""Fronta není jen ohnivé pole, kde se odkrývají a neutralizují protikladné energie, nahromaděné v nepřátelských masách. Je také místem zvláštního Života, jehož se zúčastní pouze ti, kdo se odváží až k němu, a jen tak dlouho, pokud tam zůstávají..."" – P. Teilhard de Chardin, Écrits du temps de la guerre, Paris 1965, str. 210. (Pozn. vyd.) 3) ""Zdá se mi, že by bylo možné ukázat, že fronta není jen linií ohně, místem, kde korodují lidské masy, které na sebe útočí, ale v jistém smyslu i 'čelem vlny', jež unáší lidský svět k novým osudům [...] zdá se, že se tu člověk nalézá na nejzazší hranici toho, co se už uskutečnilo, a toho, co se připravuje..."" – Tamt., str. 201. (Pozn. vyd.) 4) Srv. K. Lewin, Kriegslandschaft, in.: Zeitschrift für angewandte Psychologie XII (1917), str. 440-447. (Pozn. vyd.) 5) H. Diels / W. Kranz, cit. d., Hérakleitos, B 29. 6) Tamt., Hérakleitos, B 53. 7) Tamt., Hérakleitos, B 80. Srv. E. Jünger, Der Arbeiter. Herrschaft und Gestalt (1932), in: Sämtliche Werke, 2. odd.: Essays II, sv. 8: Der Arbeiter, Stuttgart 1981. (Pozn. vyd.) F. Sieburg, Gott in Frankreich?, Frankfurt a. M. 1929. (Pozn. vyd.) Srv. E. Jünger, Die totale Mobilmachung, cit. výše. (Pozn. vyd.) Srv. H. Barbusse, Le Feu. Journal d'une escouade, Paris 1916; česky: Oheň. Deník bojového družstva, přel. H. Jelínek, Praha 1917 (poslední vydání: přel. M. Tomášková, Praha 19895). Srv. dále týž, Charté, 1919; česky: Jasno, přel. B. Pacáková-Pasovská, Praha 1919 (poslední vydání: přel. M. Vlček, Praha 1952). (Pozn. vyd.) E. Jünger, Der Kampf als inneres Erlebnis, 1. vyd. 1922, in: Sämtliche Werke, 2. odd.: Essays I, sv. 7: Betrachtungen zur Zeit, Stuttgart 1980. (Pozn. vyd.) --------------- ------------------------------------------------------------ --------------- ------------------------------------------------------------",0
672,821,Vlastní glosy ke Kacířským esejům,1975,"Vlastní glosy ke ""Kacířským esejům"" I Nejsou naše úvahy o ""před-dějinném údobí"" diktovány intelektualismem spojeným s neoprávněnou zálibou ve spekulativním myšlení filosofie, na rozdíl od životu bližších způsobů myšlení ve vědě, technice, jurisprudenci a organizačním myšlení? Proč přičítat právě filosofii a jejímu vzniku, a ještě k tomu v té zvláštní formě, v řecké filosofii archaické doby (která ostatně znala ještě docela jiné význačné formy a výkony ducha) tak vskutku epochální, tj. epochy vůbec, jelikož dějiny tvořící význam? Což vrcholné výkony poezie, výtvarného umění, náboženské proměny a hnutí nejsou dějinami? Nevyprávějí dějiny umění dávno před červánky filosofie o vývoji umění, není zde historie náboženství v bohatém členění náboženské zkušenosti dávno před vznikem řecké πόλις a iónské ἱστορία? Není dále neméně nespravedlivé jako nedůsledné přisuzovat politice vzhledem k filosofii zvláštní postavení, proklamovat filosofii a politiku takřka jedním dechem jako zakladatelky dějin ve vlastním smyslu, zatímco bychom možná větším právem z hlediska společensky kolektivního vlivu připsali tento význam náboženství, které například v případě Izraele zřejmě mělo rozhodující slovo při formaci dějinných nositelů, jakými jsou národy? A není to vrchol nejen nespravedlnosti, nýbrž i zaslepenosti připisovat rozhodující zkušenosti náboženství takové fázi lidství, která zná jen ""malý"" lidský smysl, který je sice absolutní, ale samozřejmý a naivně nezlomený, smysl daný a bez hledání nalezený? Neexistuje množství důkazů, že právě ve sféře náboženství obrácení, kon-verze, cosi jako smrt a znovuzrození, tedy nalezení zásadně nového smyslu je středem vší zkušenosti? Tedy: buď jsou dějiny skutečně v jádře dějinami světa ve smyslu předchůdného souboru našich lidských možností, potom však budou především dějinami náboženství, nebo je nutno vzdát se vůbec tohoto pojetí a vrátit se k běžnému názoru, který otázku počátku dějin nejen neřeší zásadně, nýbrž nepřičítá jí také onen principiální význam, který jsme se snažili zdůraznit, nýbrž jen význam z hlediska historického bádání, tedy subjektivně metodologický: počátek písemně kontrolovatelné tradice? Možná, že odpověď na tyto přirozeně se vnucující otázky je účelné zahájit poukazem k tomu, že neuvažujeme o lidstvu nedějinném, nýbrž předdějinném. Před-dějinné lidství je přechod; blíží se na jedné straně nedějinnému životu chudobou života pro život, na druhé straně se tušivě blíží prahu nového, hlubšího, ale též náročnějšího a tragičtějšího životního způsobu. Uvažujme, zda skutečně ve vystoupení proroků, kteří nasazují svůj život za náboženské znovuzrození, věnují jej askezi absorbující celý život, protestu proti mocným a násilným, není práh ""života pro život"" překročen. Jsou tu proroci, kteří nazíravě vypracovávají tvrdou životní normu nikoli pro jednotlivce jako výjimky, nýbrž pro celé rozsáhlé pospolitosti, tedy obrodu společenského života, který obvykle neváháme identifikovat s historickým. Před-dějinnost je v takových zjevech předobrazící, ""metaforický"" poukaz na životní formu, jež z podstatných důvodů nemá svůj základ v ""pouhém životě"", na život ze svobody - není to však život ze svobody, protože svoboda jako skutečné téma tu chybí. Že lze obětovat život kvůli životním cílům, k nimž právě náleží genus, rod, možná původněji než jednotlivec, dokládají příklady ze života animálního jen až příliš houfně. Náboženství však ovšem není nic biologického, nic vegetativního či animálního, je to absolutní smysl, ovšem lidsky excentrický. Pro člověka vyplývá však odtud smysl, který má prakticky svým obsahem život pro život, či s Kantem mluveno, heteronomie: člověk požívá ochrany rozhodujících mocí či moci, je v jejich sféře, tím je povznesen k obsahům, které jsou nad jeho možnostmi (uvažujeme-li jej bez nich), je pak ovšem též podroben tvrdší normě, přísným podmínkám nikoli podmínečně a epizodicky, nýbrž v celku svého života. Je-li tato cesta nastoupena, nevede tedy nikdy zpět, je to úplná, totální, celku života se dotýkající změna. A přece hranice života pro život není překročena, motivace tohoto pohybu proměny leží v životě před proměnou, v jeho utrpení (jako u Gautamy), v jeho nebezpečích, zvláště společenských, hrozících od sousedů a jejich násilí (jako především u starého Izraele). Co je ohroženo a co hrozí, je samozřejmé a dáno; není to nahlédnuto teprve v hlubší zkušenosti. Nejvýše lze mluvit o vytušení nového významu ohrožení - ale vcelku se tu ulpělo přece jen na ""přirozeném světě"" a jeho ""akceptovaném smyslu"". Svoboda znamená naproti tomu: teprve otřes, zaměřený na celkový smysl dosavadního života, tvoří nové 'kvůli čemu', nové οâ ἕνεκα, protože problematičnost, otázka ""přirozeného"" smyslu vystoupila jasně před oči. Netuší se již a nekáže se již a nezvěstuje se již a nespoléhá se již rovněž na ""neotřesitelnou víru""; vidí se, a toto vidění není pouhé patření na něco, vůči čemu můžeme zachovat distanci a co můžeme pouze konstatovat. Zatímco dosavadní smysl je otřesen a pochopen jako ""malý smysl"", vzniká zároveň impetus za novým smyslem, a to v nahlédnutelné nutkavosti. Tato zřejmost není evidence nazírání, pohlížení. Je to skok do nového smyslu uskutečňovaný v jasnosti situace problematičnosti. Dospívá-li Sókratés k výsledku, že statečnost je vědění toho, čeho je se třeba báti a čeho ne,1 pak je to intelektualisticky vyjádřeno, ale je v tom vysloven zároveň problematický ráz bezprostředního životního smyslu tak, jak tomu v náboženské zkušenosti nikdy nebylo: ve způsobu otázky, protože otázka je vybudována na uvědomené problematičnosti. Je proto svoboda, která je vždy svobodou k tomu, nechat to, co je, být tím, čím a jak je, ale vždy znovu a do největší hloubi - svobodou vidoucí, nikoli pouze tušící a rovněž hlavně ne věřící, zvěstující a vnucující. Proměna světa se zde děje způsobem, kde tento děj není myticky přioděn, nýbrž kde v obrazu a pojmu se právě od-haluje, co jest. A přitom neběží o ""intelektualismus"", kde se dociluje dosud netušeného, nového geometrickým způsobem, chladně objektivními konstrukcemi a důsledky, které jsou každému stejně pozornému právě tak přístupné. A není to nezbytně ona metafyzika, která by ráda nahradila vždy nový otřes jednorázovým určením a majetnictvím bytí (""ideovým pohledem"", jak tomu je u Platóna). Mýtus, náboženství, báseň nemluví z problematičnosti, nýbrž před problematičností na základě vytržení, enthusiasmu - přímé ""posedlosti"" božstvím. Filosofie mluví od problematičnosti k problematičnosti. Je tedy hlubší zářez do lidského života, do oblasti lidských možností, tento fakt, že člověk objevil tuto dimenzi problematičnosti, a to jako dimenzi, v níž se buduje (ale nikoli: s níž se kryje!) opravdové ""vědění"", než náboženské obnovy a umělecká vytržení, navazující ostatně snad vždy na náboženská vytržení. Teprve zde je život radikálně nový, protože teprve zde výslovně objevuje svobodu jako druhou, vlastní, od běžného a přijatého smyslu odlišnou a výslovně pouze vykonatelnou, námi proveditelnou, nikdy jen přejatou možnost. Zvláštní postavení politiky je odůvodněno tím, že politický život ve své původní a prvotní formě není nic jiného než jednající svoboda (ze svobody pro svobodu) sama. Není zde cílem snažení život pro život (ať je to život jakýkoli), nýbrž jen život pro svobodu a z ní, a je pochopeno, tj. aktivně uchopeno, že takový život je možný. To dává však této původní politice zcela jinou blízkost k filosofii, dokonce i než náboženství a umění, ať je jejich význam v duchovním životě sebevětší. Pakliže duchovní život je zásadní otřes (bezprostředních životních jistot a smyslu), pak je tento otřes v náboženství tušen, v poezii a umění vůbec vylíčen a zobrazen, v politice obrácen v životní praxi samu a ve filosofii uchopen chápavě, pojmem. V této formě - jako radikální otázka po smyslu, založená na otřesu naivně a přímo převzatého životního smyslu, která má vzápětí otázku pravdy a žene vždy dále tuto problematičnost - byla však filosofie vyvinuta pouze v západní linii. To je pak rozhodující důvod k naší domněnce, že dějiny ve vlastním smyslu původně vznikly jako západní dějiny a že byly zápletkami vlastní problematiky vedeny postupně k tomu, aby do sebe pojímaly vždy další lidstva a jejich území - až se konečně v naší době stávají universálními a planetárními. Universalita nestojí na začátku dějin jakožto obecné lidství, které se jen někde ""vyvíjí"" rychleji, jinde pomaleji podle téhož zákona, jak si to představoval Comte, nýbrž stojí na konci dějin Evropy či lépe na konci dějin jakožto evropských (jež se vyvinuly ze západních). Zde by nyní bylo třeba vrátit se k oněm ""jiným, životu bližším formám myšlení"", o nichž byla řeč na začátku (technika, jurisprudence, organizace). Vyvinuly se všecky ve své elementární podobě ze životních potřeb, ale v oné velkolepě účinné, v níž římský svět jim otevřel svou oikúmené, a v oné moderní, kde jim je k dispozici celá planeta i její ""kosmos"", jsou vždy již raženy filosofií a politickou tradicí (tradicí polis). Jak římanství, které vytvořilo skoro všecky moderní státy a římskou církev a jež žije v soudobé vůli k světovému uplatnění a světovému státu, tak moderní technika, která snad takové plány umožňuje, vyrostly z filosofických kořenů (ovšem ve stálém potýkání s jinými tradicemi) a jsou bez nich nemyslitelné. Že současně poukazují na krizi tohoto kořene, je jiný problém. Ale dějinotvorná síla těchto motivů nepochází z elementární podoby těchto myšlenkových forem, nýbrž té se jim dostalo z oblasti svobody, z filosofie především. II Myšlenka, že dějiny jsou doména jednání ze svobody a svoboda že spočívá v uchopení možnosti nechat věci být, čím jsou, nechat je objevit se, ukázat se, v ochotě být jim půdou k projevení, v pohotovosti k otřesu jistot zvyklých a ""daných"", aby se ukázalo to, co opravdu jest: tato myšlenka na první pohled se zdá spadat pod kritiku onoho historického subjektivismu, který vládl v historické disciplíně před objevením věcných metod, analyzujících objektivní podmínky takových ""subjektivních"" pozic, jako je svoboda a její vědomí. Fenomenologická metoda v historii se zdá jen novým terminologickým vydáním idealistického subjektivismu, a to vydáním zhoršeným, protože nejenže prohlašuje za motor dějin něco tak subjektivního, jako je porozumění, pochopení, nýbrž toto porozumění vydává libovůli interpretace, která ""otřesenému"" jedinci připadá právě vhodnou. Idealistická metoda falešně vydává za ženoucí sílu dějin rozum, ale přitom pretenduje na objektivní, všeobecnou platnost; existenciálně orientovaná fenomenologie má jak subjektivní, tedy nevěcný princip, tak rovněž rezignuje na obecnou platnost. Co však konkrétně znamená tato výtka subjektivismu? Co znamenala, vržena do tváře idealismu? ""Bytí lidí není určováno jejich vědomím, nýbrž naopak jejich vědomí je určováno jejich společenským bytím.""2 Idealismu - filosoficky řečeno - se vytýká, že nekriticky určuje bytí člověka jakožto vědomí. Je však nutno položit otázku, zdali vědomí skutečně stačí na výklad konkrétního lidského životního procesu, bez kterého vědomí neexistuje. Tu se ukazuje, že nejen existence, nýbrž forma i obsah vědomí jsou určeny něčím hlubším - společenským bytím člověka. Toto bytí se určuje jako vztahy výrobní, které jsou objektivní, nezávislé na vědomí, závislé na výrobních silách. Výrobní síly i poměry jsou objektivní faktory. Lze je konstatovat s objektivitou přírodovědce, ale ne přírodovědecky: vládne v nich dialektika, zákonitost, která v přírodovědě se zatím uplatňuje leda živelně, zatím v ní ještě převládá ""metafyzická"" metoda. V životě společnosti však vystupuje zřejmě do popředí. Dialektika je teorie objektivních konfliktů, napětí, rozporů. ""Bytí"" věcí je rozporné. Vědomí následkem toho rovněž. Společenská reprodukce života je složitý fenomén, zasahující do různých sfér, od sil a materiálů přírodních až po lidská společenství, jejich členění a vztahy, a je nutné jej podle toho analyzovat: Marx jej analyzuje dialekticky. Ukazuje zbožní výrobu jako dialektický proces, v němž vědomí hraje svou roli, a to negativní; co je vztah, obrací za výrobních poměrů kapitalistických ve věc, ze společenského, lidského poměru činí něco samostatně-věcného. Přelud či spíše podvod vědomí nespočívá tedy v tom, že vědomí klade něco objektivního: jenže objektivní nejsou věci, nýbrž vztahy a jejich dialektika, napětí, zvraty, pohyb a vývoj. Důležité je nyní: lidské bytí se nedá redukovat na vědomí a jeho struktury. Je nutno překročit vědomí, máme-li dospět k bytí. Ale co je bytí? A zvlášť: společenské bytí člověka? Je tím, že ukážeme, že je nutno na základě určitých fenoménů překročit individuální sebevědomí, již ukázáno, čím je ono prvotní jsoucno, jehož reflexí je vědomí? Společenské bytí člověka... to znamená: intersubjektivita ve svých konkrétních, in specie ekonomicko-společenských a na ekonomii závislých funkcích (výroba, ""produkce života"") a vztazích (třídních). Tuto intersubjektivitu, tvrdí se, je možno a třeba pochopit dialekticky. Dialektika se k tomu hodí z několika příčin: za prvé jí bylo ukázáno (Schellingem a pak zejména Hegelem ve Fenomenologii ducha), že vědomí se může odcizovat tím způsobem, že svůj vlastní pohyb původně zpředmětňuje. Aplikujme to na ekonomický problém ceny a hodnoty a získáme konkrétní dialektiku zboží. Za druhé ukázala již stará, předmaterialistická dialektika, že individuální vědomí, subjekt, si nestačí a překračuje se s nutností v objektivního ducha, subjekt–objekt či lépe objekt–subjekt; dialektika tak vnitřním pohybem individuálního vědomí ukazuje, jak je podmíněno intersubjektivně. Dále již stará dialektika měla ukázat, že každá etapa vývoje ""ducha"" (tj. společnosti) má svůj svět, do té míry falešný, dokud není totální, a hodí se tak v ""materialistickém obratu"" k odhalování ""ideologie"" vládnoucí třídy. Posléze se hodí zvláště tím, že podává logiku dějin, jejich nutný chod jakožto postup zvratu, negace a negace negace, za základ teorie revoluce jakožto cesty k likvidaci všech antagonismů společnosti, všech rozporů, a zahájení nové etapy dějin ve znamení svobody (člověk osvobozen od nouze, materiálního zotročení a spolu s tím od nezbytnosti zotročovat a dávat se zotročovat). Dialektika sama byla původně instrumentem, který byl získán analýzou vztahu subjekt–objekt za tím účelem, aby bylo ukázáno absolutno, nekonečno v jeho základě. Hegel tímto způsobem vytvořil novou verzi metafyzické onto-theologie, které dal podobu logiky. ""Materialistický zvrat"" dialektiky má zachovat tuto vnitřní nutnost dialekticky-logického chodu, ovšemže v dějinách a jejich vyústění ve stav nejvyšší svobody reálné i uvědomělé. Za tím účelem navazuje na tu sféru lidského života, v níž zákonitost, materiální podmíněnost, objektivita a její struktura se jeví nejnápadněji, na sféru ekonomickou. Podat teorii této oblasti s nutností přírodovědeckou bylo cílem anglické politické ekonomie. Bohužel měla tato ekonomie empiristický základ s jeho relativismem, který se nehodí k ničemu jinému než k relativním prognózám. Dialektická logika materialistická buď musí rovněž sestoupit na empirickou úroveň, nebo vnese do kritické teorie neodčinitelný prvek dogmatismu, chce-li novou, dějinnou logikou dialektickou zvládnout týž problém. Důležité je, že dialekticky ani empiricky nebylo dokázáno, že ""společenské bytí člověka"" se kryje s ekonomickým procesem a vztahy, nýbrž že tento nezbytný předpoklad materialistického pojetí dějin je v jádře před-pokladem, něčím, co je dáno předem, že je to postulát, nikoli dokázaná nebo zřejmá teze. Koncepce dějin, podle níž pokrok je železná nutnost, která si žádá oběti individuální subjektivity (Schelling říkal ""odpracování subjektivního ducha""),1 je tak rozšířena, že ji lze prohlásit bez přehánění za (latentní nebo otevřenou) dějinnou filosofii, která ovládá dnešního člověka. Paní Mandelštamová ve Století vlků2 ukázala, jakou roli hrála a hraje v kapitulaci inteligence před režimy, které mají dialektiku za oficiální ideu. Povšimněme si ještě jednou formule ""ve společenské produkci svého života vstupují lidé do určitých nutných, na své vůli nezávislých poměrů, výrobních poměrů...""3. Tato základní formule historického materialismu hřeší možná základní nehistoričností. Má-li pravdu H. Arendtová, že je třeba ostře rozlišovat mezi prací, která má za předmět udržování života a jeho pořádku, a výrobou, která směřuje k neživému a má za účel lidskému světu dodat to tvrdé a trvalé, čeho potřebuje k opoře, obraně a útoku na přírodní okolí, pak formule jako ""výroba života"", produkce aplikovaná na život, je zavádějící ne snad z toho důvodu, že by v práci bylo individuum méně závislé na ""objektu"" (je otázka, pokud termín ""objekt"" vyhovuje pro ony skutečnosti, s nimiž se setkává pracující člověk, pro zemi, materiál, instrumenty..., jak dalece jsou to všecko ""objekty"" pro ""subjekt"" - vztah subjekt–objekt je přece zásadně kontemplativně-teoretický!, naopak právě nikde není člověk [tak závislý] a nezakouší tak akutně svou závislost jako v práci - odjakživa práce byla chápána jako těžký osud, který má ovšem též svou dobrou stránku, ale v podstatě je to otroctví člověka!) - nýbrž protože vidět práci jako výrobu je možno teprve v jisté době, kdy se práce skutečně s výrobou spojila v jednotu, která od jedné přejímá její proměnlivý a neustávající ráz, od druhé obrácení hlavně k neživé přírodě, k zemi jakožto ne matce, nýbrž věci a materiálu, který se vykořisťuje a jehož se používá. To však je možné až v moderním kapitalistickém průmyslovém systému, který sám je plodem historického vývoje s jeho dlouhou etapou oddělenosti mezi prací a výrobou. V této oddělenosti se odehrály první vdechy a výdechy dějin, a to tím, že práce, doména domácnosti, uvolnila jistá individua pro politický život, jak jsme se to pokusili vylíčit výše. Chce-li v tom někdo vidět podmíněnost politiky ekonomikou, budiž, ale musí přiznat, že tu nastává něco nového, že běží o podmíněnost vzájemnou, a nikoli jednostrannou od doby, kdy politika je vynalezena. Snažili jsme se ukázat, že vynález politiky se nekryje prostě s organizováním práce na nábožensky-mocenském základě; tak vzniká říše, ale ne politika, která je teprve tam, kde vzniká pojem osmyslení života ze svobody a pro ni, a to není možné tak, jak Hegel říká, že jeden (vládce, farao) by měl ""vědomí svobody"" - to může podstatně mít člověk jen ve společenství sobě rovných. Proto počátkem dějin ve vlastním smyslu je polis. Slovo o ""společenské výrobě svého života"" je tak eklatantním svědectvím o vzájemném působení mezi ekonomikou a politikou, a spory o ""původnosti"" obou tak, jak obvykle kladeny, jsou scholastická otázka: ve chvíli, kdy politika vzniká, dostává ekonomika nový, služebný smysl, a to ne tak, že by politika, doména objevu svobody a půda pravdy (neboť běží o skutečnou svobodu, o život, který skutečně není jen pro život) byla pouze jakýmsi reflexem ekonomických poměrů. Je to právě ona ""vyšší sféra"", která se obráží v nižší, její stav, její vzmach a úpadek se promítá do ekonomiky; a na druhé straně identifikuje-li se dialektika dějin dalekosáhle s třídním bojem, pak třeba uznat, že tento boj se odehrává v politické sféře a je to v zásadě boj ve sféře svobody o širší přístup k svobodě. Třídní boj sám proto opět nemůže být dokladem pro ekonomické pojetí dějin. Není-li však třídní boj záležitost ekonomická, nýbrž ""duchovní"" a ""existenciální"", pak také nemůže být izolován od jiného duchovna, které propuká ve sféře svobody. Neexistuje jen boj, nýbrž i solidarita, existuje nejen pospolitost, ale i společenství a společenství zná jiná pouta než společného nepřítele. Nechceme tvrdit, že dialektika je zbavena všeho podkladu, existuje problém a problémy dialektiky, historicky působivá, metafyzická i materialistická dialektika se nám však zdají hřešit proti jednomu nejvýš důležitému principu, který, formulován výslovně ve filosofii 20. století, tvoří jednu z jejích pravých původností. Je to princip fenoménu. Filosofovat je nutno na základě fenoménů, a nikoli hypotetických konstrukcí z principů. Dialektika je potud živým problémem, pokud nám pomáhá vidět, číst, vykládat fenomény, stává se mrtvou, jakmile se snaží překračovat tyto meze směrem na absolutní filosofování nebo na absolutizaci jistých dějinných pozic, která nemůže vyústit v nic jiného než v mytizaci. Co znamená fenomén? Fenomén je to, co vidíme, co je v naší zkušenosti zde, ""co se samo ukazuje"", v mezích toho, jak se to ukazuje. Proto je dialektika součást, eventuálně dependence fenomenologie tam, kde lze ukázat dialektiku toho, co je ve zkušenosti dáno, a není to naopak, že by nauka o fenoménech byla závislá na dialektické logice buď idealistické, nebo materialistické. Následkem toho rovněž otázka společenského bytí člověka je na prvním místě otázka fenomenologická. Musíme se zde proto poněkud zabývat fenomenologií. Fenomenologie u svého tvůrce E. Husserla si rovněž položila otázku společenského bytí člověka (v podobě problému intersubjektivity) a vyšla rovněž od analýzy vědomí jako dialektika, ale od analýzy vědomí jako fenoménu, tedy s vůlí ukázat, co se to doopravdy a beze zbytku ukazuje (původně v navázání na Descartovu myšlenku, že jedinou skutečnou jistotou je sebejistota vědomí). Husserl se pokusil půdu vědomí, tradiční půdu filosofických interpretací, rozšířit, prohloubit, dostat do plnějšího světla svou fenomenologií; poněkud jinak než ve starém německém idealismu se zde znovu objevuje ve vědomí samém protiklad konečného a ne-konečného jako protiklad ""transcendentálního"" a ""mundánního"" vědomí. Bytí člověka, snaží se opět ukázat Husserl, je vědomí, ale jen pod podmínkou, že provedeme jeho ""očistu"" od toho, co je zařazuje jako věc mezi věci a čeho součástí jsou kauzální vztahy. Pak máme před sebou vědomí jako bázi pro ""čisté fenomény"", tedy novou bázi interpretační, o níž ve schématu subjekt–objekt nebylo řeči. Husserlovu fenomenologii lze proto vskutku považovat za nové vydání filosofického subjektivismu. Člověka a jeho subjektivní vědomí je pak na tomto podkladě možno považovat za nositele aktů tělesných (tělesnost prožívaná na rozdíl od fyziologické!) i duchovních, které nemají věcný charakter, protože od věcí se liší bytostně způsobem, jak se ukazují, druhem své ""fenomenalizace"". Husserl se domníval, že na půdě svého zvláštními procedurami očištěného a zákonitými obměnami prošlého vědomí může podat exaktně zachytitelnou a vědecky-závazně ověřitelnou analýzu podstaty lidství. Husserlova základní myšlenka je, jak shora uvedeno, že filosofie musí být založena nikoli na principech, na obecných pojmech a větách, které zůstávají vždy hypotézami, byť i nezbytnými k vysvětlení jednotlivých skutečností; že musí být založena na fenoménech, na tom, co se ukazuje, co je přítomné pro pohled, pro názor. Ale fenoménům stojí v cestě náš způsob, jak jich využíváme v denní praxi i ve vědách. V denní praxi jich používáme k účelům udržování života a jeho nároků. Ve vědě ke kauzálnímu zařazení, k předvídání zkušenosti (což je nakonec rovněž druh praxe, jak se to projevuje v technologii, technice a jejich propletenosti s teorií). Máme-li nyní zachytit čistě to, co se ukazuje, fenomény, musíme provést ""vyřazení"", ""epoché"" od všech těchto zájmů a víry v předmětnosti jako takové, pokud přesahují to, co se čistě ukazuje. Epoché není ani zápor existence, ani pochybnost o ní, ani pouhá abstrakce, nýbrž je to akt svobody, který se věci nedotýká, a je proto vždycky možný. Jeho rozsah i dosah je universální: vztahuje se na celou ""generální tezi"" přirozené víry v svět, která charakterizuje naše běžné chování světských, konečných bytostí, které se touto tezí samy zkonečňují. Avšak odkud se bere ona síla svobody, ona suspenze toho, co mi původně platí, byť i neprokázaně, ale přece neodbytně? Epoché je něco negativnějšího než negace, která je vždy rovněž tezí: v epoché se neklade právě nic. Pokusme se nyní ukázat, že nás Husserlova reflexe sama vede k potřebě překročit reflexi a opustit Husserlovu reflexivní metodu, jež vykládá epoché jako úvod k redukci ""světa"" na čisté vědomí a za úlohu filosofie považuje ""konstituci"" vší předmětnosti v zákonitých strukturách vědomého prožívání. Ale sahá vskutku reflexe do hloubky prožívání? Dá se prožívání veskrze postihnout uvědoměním, je nakonec rovné vědomí? Někteří dnešní fenomenologové ukazují, že z Husserlova ""transcendentálně-genetického hlediska"" se dá určit poslední podstata vědomí jen negativně, bytí vědomí je ve svém posledním jádře nic, protože veškerá předmětnost jako předmět jeho zkušenosti je jeho dílem, celou musí vykonávat samo. Poslední základ všeho vědomí není žádný objekt; co posléze umožňuje cogito, není žádné cogitatum; ocitáme se před ryzím, předmětně neurčitelným bytím. Ale není tento negativní výsledek právě výsledkem odhodlání k absolutní reflexi, výsledkem vůle k naprosté nepředsudečnosti a snaze redukovat lidské bytí na pouhé nazírání a konstatování? Není tento výsledek ve své negativnosti - v nezachytitelnosti činnosti konstituující předmětnost pozitivním způsobem - zároveň poukazem k nezbytnosti překročit půdu reflexe a vydat se tam, kde fenomény slibují více pozitivna? Radikální reflexe ústí v nezachytitelnosti, ne-věcnosti, ne-předmětnosti. Ale mluví se přece o výkonech. Jaký je bytostný charakter našeho konání, našeho výkonu? Není právě o něm potřebí získat filosofickou jasnost? Není ono apercipování, v němž záleží naše zkušenost, zároveň vstupem do světa a není tento svět světem našeho možného života v něm, života, který musíme vykonávat, a musíme, protože můžeme? Není tato možnost základním ontologickým charakterem bytí člověka? A není existence jako něco nám uloženého, od základu sice námi neprodukovaného, nýbrž převzatého do naší odpovědnosti, zároveň tím hledaným, co postihuje výrok, že naše ""myšlení"", naše ""vědomí"" závisí na bytí, a nikoli naopak? Vědomí, tj. subjekt, který má před sebou objekt, je reflexivní zachycení a konstatující charakteristika výsledku něčeho, co je původně výkonem, a to ne ve smyslu kreativní konstituce, nýbrž výkonem v rámci života, který již vždy je na světě, který nevytvořil a vytvořit nemůže, do něhož je uveden nicméně jako do svého, který musí převzít, s ním se vyrovnat s ohledem na jeho možnou celost? Ohledem, který je právě tak nezbytný a neuniknutelný jako jeho prvotní a základní faktičnost, ba s ní zajedno? Co je z tohoto hlediska Husserlova epoché? Je to jeden z oněch hluboce negativních počinů našeho vědomí, které ukazují, jak hluboce v něm tkví porozumění pro ne, pro záporno hlubší než všecky logické zápory. Toto záporno jako takové je možná onen fenomén, od něhož třeba vyjít, máme-li zachytit to, co zakládá vědomí, co však samo není vědomím: bytí člověka. Vědomí je vědomím přece tím, že se mu něco ukazuje. Ukazování samo se však běžně neukazuje. Má-li se ukázat ukazování, je nutno v jistém smyslu překročit i samu sféru zachytitelného ve vědomí. Proč? Protože radikální ne, nic, neexistuje a nemůže nikdy být předmětem, a přece se z něho čerpá veškerá síla, které je třeba k zjevování: i sama Husserlova epoché to dosvědčuje. Ukazování se může ukázat jen na pozadí nic. Nicotu však nemáme nikdy jako předmět, tj. v přítomnosti: k ní můžeme pouze předbíhat. V tomto předběhu se vztahujeme ke smrti jako poslední možnosti, možnosti radikální nemožnosti být. Tato nemožnost zastiňuje, ale také umožňuje celý náš život, dává mu možnost být celkem. Nyní se však ukazuje též, co je elementem našeho bytí: že je bytí možnosti. Základní možnosti jsou dvě: vztahovat se výslovně k celku a konci (to neznamená: myslet na smrt, nýbrž znehodnocovat ten způsob života, který chce za každou cenu žít a bere pouhý život za své měřítko, a to znamená ""svět"" a život v něm) a nevztahovat se, tj. utíkat před ním a zavírat si tak svou možnost nejzákladnější. Všecky tyto ""počiny"" nejsou vědomí s jeho strukturou subjekt–objekt, nýbrž něco základnějšího: existence, jejíž bytí je v porozumění (nikoli poznání a uvědomování!) věcem, bližním, sobě. A jsme-li jednou u tohoto bytí v možnostech, a dokonce je-li jednou ze dvou základních možností možnost osvobodit se od vázanosti k životu a naopak, vázat život na něco svobodného, schopného převzít odpovědnost a respektovat odpovědnost, tj. svobodu druhých, nebude potom nutné právě dějiny, tj. nejvlastnější výkon člověka, vykládat z této dimenze jeho bytí - tedy nikoli z vědomí? Požadavek, že bytí určuje naše vědomí, není splněn tam, kde lidský život se uvažuje pouze jako zařazený do ""objektivních"" souvislostí. Za takových okolností se přeskakuje otázka vlastního charakteru lidského bytí, přeskakuje se celý základní problém filosofie, tj. problém bytí vůbec, přeskakuje se dimenze života, jako by život byl z jedné strany předmětný podklad, který jej podmiňuje, z druhé strany subjekt, který jej nazírá a nazíráním fixuje. Právě historie, tato doména pohyblivého společenského bytí člověka, půda tradic, v nichž se navazuje na výkony kladně i záporně, popíráním i pokračováním, může ukázat společenské bytí člověka jako zásadně svobodné, přístupné nám sice do té míry ""objektivně"", že můžeme retrospektivně konstatovat to, co z něho přešlo v pevně ustavená fakta, ale ne je na tato fakta redukovat a eventuálně z jisté jejich oblasti beze zbytku vykládat. Co je společenské bytí člověka? Na pozitivní odpověď předeslané nestačí. Ale snad na to, aby bylo patrné, že tkví v hloubce, pro kterou ekonomické vztahy a poměry nejsou ani vyčerpávajícím, ani veskrze adekvátním měřítkem. Chtít je na ně redukovat je rovněž druh subjektivismu, ovšem nejen teoretického, ale i praktického. Omezili jsme se tady na základní filosofickou odpověď na kritiku naší koncepce z hlediska materialistické filosofie dějin. Nechtěli jsme podávat ani soustavnou filosofickou kritiku této filosofie dějin, ani kritiku sociologickou, ačkoli by to bylo lákavé a potřebné. Sociologické kritiky zvídavý čtenář najde dnes všude dost, ale odlišnou zásadní koncepci dějin nikoli, s tou se dnes sotvakde setká. Jestliže jsme se o něco takového svými chabými silami pokusili, dá se očekávat, že každému vyvstanou přirozené námitky z hlediska filosofie dnes vládnoucí nejen státům, ale i myslím. Pokusili jsme se proto o tento stručný výklad. 1) Platón, Prótagoras, 359–362. (Pozn. vyd.) 2) K. Marx, Ke kritice politické ekonomie, in: K. Marx, - B. Engels, Spisy, sv. 13, Praha 1963, str. 37. (Pozn. vyd.) 3) K. Marx, cit. d., str. 36. (Pozn. vyd.) Srv. např. F. W. J. Schelling, System der transzendentalen Idealismus, in: týž, Frühschriften, Berlin 1971; česky: Soustava transcendentálního idealismu, přel. J. Patočka, in: F. W. J. Schelling, Výbor z díla. Rané spisy, vybr. a usp. M. Sobotka, Praha 1990, str. 201–296, zvl. str. 272 nn. (Pozn. vyd.) Jde o německý překlad první knihy vzpomínek (Vospominanija, New York 1970) Naděždy Mandelštamové, manželky ruského básníka Osipa Mandelštama, který zahynul v r. 1938 v gulagu. – N. J. Mandelstam, Das Jahrhundert der Wölfe. Eine Autobiographie, z ruš. přel. E. Mahler, Frankfurt a. M. 1971; česky: N. Mandelštamová, Dvě knihy vzpomínek, z ruš. přel. L. Dušková, Brno 1996. (Pozn. vyd.) --------------- ------------------------------------------------------------ --------------- ------------------------------------------------------------",0
673,822,Epoché und Reduktion. Einige Bemerkungen.,1975,,0
674,823,"Předmluva ke knize: Jaroslav Durych, Gottes Regenbogen",1975,,0
675,824,Poznámky ke Kritice Soudnosti,1975,,0
676,825,LOS INTELECTUALES ANTE LA NUEVA SOCIEDAD,1976,,0
677,826,Erinnerungen an Husserl,1976,,0
678,827,LE MONDE NATUREL COMME PROBLEME PHILOSOPHIQUE,1976,,0
679,828,Postface [de l’auteur au Monde naturel comme probleme philosophique],1976,,0
680,829,Roman Jakobsons phänomenologischer Strukturalismus,1976,,0
681,830,Karteziánství a fenomenologie,1976,,0
682,831,"Recenze na: K. Ulmer, Philosophie der modernen Lebenswelt",1976,,0
683,832,KACÍŘSKÉ ESEJE O FILOSOFII DĚJIN,1976,,0
684,833,Bossova revize vědy,1976,,0
685,834,Diskuse k přednášce P. Rezka Na cestě ke kosmologickému založení vědy,1976,,0
686,835,Diskuse k přednášce P. Rezka Pokus o fenomenologii sexuality,1976,,0
687,836,Dopis H. Böllovi,1976,,0
688,837,DVĚ STUDIE O MASARYKOVI,1977,,0
689,838,Pokus o českou národní filosofii a jeho nezdar,1977,,0
690,839,Kolem Masarykovy filosofie náboženství,1977,,0
691,840,JAN PATOČKA. PRVNÍ SKICA K PODOBIZNĚ,1977,,0
692,841,Hrdinové naší doby,1977,"Hrdinové naší doby (1976) Mezi hesly devatenáctého století stojí individualismus na čelném místě. Zní-li: všecka moc, všecka privilegia, všecky výhody jednotlivcům!, pak je to heslo nesmyslné. Arendtová ukázala přesvědčivě, že moc je bytostně v konsensu, konsensus však nestrpí jiných privilegií krom dobrovolně koncedovaných, dohodnutých. Dvacátému století zbyl z konfúzní fúze individualismu s kolektivismem pseudoindividualismus komandujících: masa volá po velkém muži, po charismatickém vůdci, v němž zbožňuje sama sebe. Ale individualismus zodpovědnosti - což ten nezahynul? I když snad ne zodpovědnost sama či lépe: zodpovídání: Mussoliniho zastřelili jako psa, Hitler se odstranil sám, norimberský tribunál zafungoval přes hranice právnických tradic a tabu atd. Vedle toho však stojí gulag bez porušení až do nedávna. Po druhé válce na individualismus žádného druhu jako by se ani vzpomenout nechtělo. Když významný myslitel naší doby mluvil o Nietzschem, domníval se, že je dobře individualismus svého hrdiny omluvit. A přece je málo historických údobí, kde by jednotlivec ukázal tak přesvědčivě, že je v něm skryta rozhodující dějinná možnost, jako v době naší. Tak přesvědčivě, protože nikdy nebyla tak vyslovená doba mas jak obrovských, tak uvědomělých, tj. tak si vědomých své povahy mas - nakupení matérie, setrvačnosti, která se též může proměnit v nezadržitelnou energii pohybu. Otevření planety, katastrofa evropské nadvlády, vítězné tažení techniky, nekončící řetěz revolucí, válek, teroristických a anarchistických akcí - to všecko jsou etapy uvolnění masy v pohybu. Samozřejmě poskytuje tento nesmírný magacín energie příležitost k obrovitému využití: síla ""chce"" zformovat a vytvořit trvalou konstelaci sil, ale pak pořád ještě zůstane silou a forma látky není nic než látka sama. Člověk jako historická moc není prostě forma síly jako látky. Diktátoři, technikové, ekonomové nejsou místy té dějinné možnosti, o které jsem se zmínil. Tím místem je něco skromnějšího, nenápadnějšího. Co to je, je nesnadné říci obecnou formulí. Nietzsche říkal, že velké změny přicházejí na holubičích nožkách. Odehrávají se v skrytu, a to podstatně. Kdyby měly spektakulární ráz, herodesové by je zadávili v zárodku. Jen to, že nevidí, co se ve skutečnosti děje: že se mění nikoli věci, nýbrž svět, zachraňuje svět a dějiny před hrabivou rukou manipulátorů. Kde se však mění svět a dějiny? V ""nitru"", lépe v životě jednotlivce. Metafyzik by řekl, že skrytost je jednotlivcův smysl. Vystříhejme se takových důvtipností. Ale vystříhejme se též ""kultu osobnosti"". Osobnost je modla: jako by člověk, v němž se mění svět (pozor: nikoli - ""který mění svět""!), mohl být nějaká věc, nějaká síla, entita, talent, ""génius"", v němž je všechno potřebné ke změně obsaženo jako květ a plod v semeni. Podívejme se místo abstraktních úvah na několik postav, v nichž se něco jako změna našeho světa odehrávalo a odehrává! Možná, že takové pozorování a rozebírání by nám dalo konkrétnější poučení než spekulace. Možná, že by pro spekulaci stvořilo nezbytný podklad. Běží ovšem o příklady vybrané libovolně, nesoustavně, podle dojmu, ""subjektivně"". Ale neběží též o nic jiného než o počátek, pokus reflexe. Je-li myšlenka nosná, podnítí snad další přemýšlení. Sartre Sartre je evropský, ale netradiční, vychází ze svobody, kterou Evropa odložila, ale která Evropu daleko přerostla, odstrčila, nechala za sebou. Znamenalo to svou chůvu naučit množství odchodů ze slávy. Myšlenka odejít z Vietnamu, z Alžíru, z tzv. zámořské Francie byla v jeho hlavě dříve, než si na ni začali zvykat státníci. Zkoušel každé tabu a před žádným se nezastavil, anticipoval všecky kritiky, bořil všecky establishmenty, než se to stalo masovým hnutím a módou. Svou ""neuctivost"" prokázal nejprve ve vlastním ""systému"": nauku extrémní svobody v metafyzickém smyslu spojil s marxismem. Vysmál se věčným pravdám sám na sobě, odhodil všecky konvence, odsunul všecky instituce, uznal jen jako kategorický imperativ svobodu všem, vždy, za všech okolností. Nezastavilo ho to, že je to rozpor sám v sobě. Pokusil se být smějícím se filosofem do konce. Až do regionálních neonacionalismů předsedal všem rozkladům staré západní Evropy. Sartre je v zárodku ten uragán, který působí, že kolosy od Atlantiku až po Pacifik se boří v zápasech se zdánlivými liliputány. Sartre je základní radikální osvícenství, negace jako jediný princip, kterým nemíní otřást, protože je otřásání samo. Kající se atomoví vědci: Oppenheimer, Sacharov Osvícenci jiného typu a zaměření než Sartre. Co jimi hýbe, není vůle detabuizovat všecko, není negace jako princip. Jsou to odborníci a myslitelé nejvyšší obezřelosti. Ale to, co myslí a manipulují, jsou příliš fantasticky ohromné masy energie, schopné všecko zničit a všecko proměnit - rezultáty myšlenkové činnosti tří set let. Vidí nad slunce jasněji, že všecky projekty společenského dneška, všecky politické konstelace, situace, kombinace jsou nepoměrné k tomu, co má v rukou technika, jíž směšně mocní tohoto světa se domnívají moci rozkazovat. A nemajíce nic jiného po ruce, čím by sdělili své zděšení nad tímto nepoměrem, v němž se ukazuje nezvládnutost a možná nezvládnutelnost člověka, který může více, než rozumí, obětují sebe, svou práci, svou pozici, své dosavadní cíle, dosud samozřejmé hodnoty a ideály. Jsou to Deciové,1 kteří se uprostřed vřavy zasvěcují podzemním božstvům. Svět krčí rameny, ale strne v této pozici. Solženicyn Nic nedosvědčuje vládu masy, hmoty, síly jako fakt, že to, co dělá člověka člověkem, pravda a lež, odkrytí a skrývání, se stalo předmětem manipulace, která dokáže upřít celému světu nos mezi očima. Je možno zakrýt milionové počty lidských obětí, je možno přepsat dějiny, je možno nechat uvěřit nejfantastičtějším výmyslům, které je nadmíru snadno odhalit jako výmysly, je možno skrýt planetárně rozsáhlá nepřátelství a celému světu sugerovat neexistující chiméry. Zase to byla Arendtová, která poznamenala, že pravda má proti tomu všemu jen jednu výhodu (myslím teď pravdu v banálním smyslu odkrývání naší výpovědi toho, co je, pokud není přímo předmětem zkušenosti): že je jedna a následkem toho se nemění tak rychle jako zájmy těch, kdo ji skrývají. Může se stát, že na pravdě má někdo rovněž zájem. Zájem na pravdě je tenkrát čistý, když je zájmem potlačených, uražených, ponížených, mrtvých, když na něm lpí krev, která zavazuje. Nikoli duch pomsty, nýbrž vůle k pravdě. To předpokládá několik skoro ""mystických"" poloh. Právě to například, co všichni cítíme, ale temně a jakoby neskutečně: že mrtví, ponížení, uražení, poražení mají pravdu, že mocní, vládci, páni ne snad budou, nýbrž jsou odsouzeni. A že nám mrtví nejen nesmějí být, nýbrž nejsou lhostejní. Že jsme zde, abychom převzali to, čím oni jsou. Že tímto způsobem oni jsou my. Takové převzetí je také zasvěcení podzemním božstvům. Opravdu převzít je možno jenom tak, že jimi jsme, že tedy v jistém smyslu jsme zemřeli jako oni, zemřeli - živí jako mrtví, tak, že se toto strašné, čeho se všichni běžně bojí, již odehrálo. Jen za takového předpokladu se něco mění na samém dně. Dochází k otřesu, který otřásá dále. Odehrává se něco neodčinitelného: mrtví jsou naživu, vidíme je před sebou, nemůžeme odvrátit a zamhouřit oči. Zrak se dá odvracet, ale patřící zrak nemůže nevidět. Tak se může stát, že se něco pohne na dně nejobrovitější masy, která se dotud zdála řízena zákony svého růstu a součtu svých sil. Kde došlo k této změně? Heidegger Filosofové se nikdy nezpěčovali tomu, být měřeni měrou obyčejného života. Ale co se při tom získá? Nic takového, co by se nevědělo předtím. Filosofy jsou však doopravdy ti, kdo dokáží proměňovat náš život, dát nám něco takového, o čem jsme dosud netušili, že to jest a že to, co se nám zdálo zbytečné a fantastické, je pravdoucí pravda. Je jasné, že to má rovněž své předpoklady. Prvním je, že máme-li něco takového spatřit, musíme se jiného vzdát. To znamená, vzdát se jistot a ptát se. Nikdo se nedovedl v naší době ptát tak vytrvale, tak pronikavě, tak nešetrně jako on. Tak, že zproblematizoval vždy sám základ a východisko otázky - i sama sebe. Většina věděla všecko lépe a v lecčems i podržela pravdu. Ale co se jevilo dlouho čistou pravdou, ukázalo se mezitím jinak. Přitom dokázal udržet při svém vytrvalém naslouchání trvalost několika málo otázek. Jak porozumět člověku jako člověku, z něho samého, ne z věcí? Co znamená porozumět mu z něho sama? Je-li jeho specifikum možnost být v pravdě, na čem to spočívá? Jak zbavit otázku pravdy její sterility, tak aby obsáhla i možnost oné pravdy, která otřásá a vyvolává k odpovědnosti? A ukázal, že taková je zároveň nejstarší i budoucí podoba pravdy. Že největší otřesy nejsou od včerejška, nejsou v těch hektických tancích kolem odhalených tabu. Že pravda přichází zdaleka, že je příliš zvrácená perspektiva vidět ji jako pouze lidské dílo, i když má své místo právě v člověku. 1) Publius Decius Mus, otec a syn, oba se obětovali za vlast. Otec ve válce proti Latinům r. 340 př. Kr., syn ve válce samnitské r. 295 př. Kr. - Srv. Titus Livius, Ab Urbe condita libri, Bibliotheca Teubneriana 1936, 8,9-11 a 10,28-30, česky: Livius, Dějiny, díl II–III, přel. P. Kucharský, Praha 1972, str. 267-273 a 442-447. (Pozn. vyd.) --------------- ------------------------------------------------------------ --------------- ------------------------------------------------------------",0
693,842,K záležitostem Plastic People of the Universe a DG 307,1977,,0
694,843,Čím je a čím není Charta 77. Proč je právo na její straně a žádné pomluvy ani násilná opatření jí neotřesou,1977,,0
695,844,Proč nemá Charta 77 být zveřejňována a jaké jsou logické prostředky jejího zkreslování a utajování,1977,,0
696,845,K prohlášení Generální prokuratury ČSSR ze dne 1. února 1977,1977,,0
697,846,Prohlášení (O rozhovoru s holandskými novináři a holandským ministrem zahraničí),1977,,0
698,847,Co můžeme očekávat od Charty 77?,1977,,0
699,848,UMĚNÍ A FILOSOFIE,1977,,0
700,849,Učení o minulém rázu umění,1977,,0
701,850,"Platón o vědění a umění, nadšení a kráse",1977,,0
702,851,Zpěv výsostnosti,1977,,0
703,852,"Doslov ke knize: V. Richter, Studie z dějin a teorie umění",1977,,0
704,853,Zrod evropského uvažování o kráse v antickém Řecku,1977,,0
705,854,Poezie a filosofie,1977,,0
706,855,Meteor,1977,,0
707,856,Holan,1977,,0
708,857,Březinova Návštěva,1977,,0
709,858,Ladislav Klíma,1977,,0
710,859,Černý – Teorie kritiky,1977,,0
711,860,Vaculík a Kundera,1977,,0
712,861,Duchovní život v Čechách a filosofie (19. stol.),1977,,0
713,862,Metafyzická kvalita a její intencionalita,1977,,0
714,863,Směšné,1977,,0
715,864,Ad Umění a čas,1977,,0
716,865,Beethovenova Devátá,1977,,0
717,866,K problémům filosofických překladů,1977,,0
718,867,Vom Ursprung und Sinn des Unsterblichkeitsgedankens bei Plato,1977,,0
719,868,"Dopis prof. J. Patočky L. Vaculíkovi, vyjadřující solidaritu s postojem pronásledovaného spisovatele",1977,,0
720,869,Ostpolitik – aber mit Würde. Das Vermächtnis des Prager Philosophen,1977,,0
721,870,O povinnosti bránit se proti bezpráví,1977,,0
722,871,SÓKRATÉS,1977,,0
723,872,DVĚ STUDIE O MASARYKOVI,1977,,0
724,873,JAN PATOČKA. PRVNÍ SKICA K PODOBIZNĚ,1977,,0
725,874,DVĚ STUDIE O MASARYKOVI,1977,,0
726,875,"Komentář a diskuse k interview s M. Heideggerem z časopisu ‚Der Spiegel‘, č. 23, 1976",1978,,0
727,876,Martin Heidegger – myslitel lidskosti. Improvizovaná úvaha po zprávě o Heideggerově smrti,1978,,0
728,877,Křesťanská víra a myšlení,1978,,0
729,878,O kongresach filozoficznych w ogóle i o kongresie w Warnie w szczególności,1978,,0
730,879,DVANÁCT LISTŮ DO HUSSERLOVA RODNÉHO MĚSTA,1978,,0
731,880,SÓKRATÉS,1978,,0
732,881,UMĚNÍ A FILOSOFIE,1978,,0
733,882,"MASARYK. SOUBOR STATÍ, PŘEDNÁŠEK A POZNÁMEK",1979,,0
734,883,Masaryk v boji proti antisemitismu,1979,,0
735,884,Kolem Konkrétní logiky,1979,,0
736,885,České myšlení v meziválečném období,1979,,0
737,886,Česká filosofie v meziválečném údobí,1979,,0
738,887,Kant – Dostojewski – Masaryk,1979,,0
739,888,Náčrt Kolem Konkrétní logiky,1979,,0
740,889,Filosofie českých dějin,1979,,0
741,890,Masarykova filosofie dějin a současná filosofická situace,1979,,0
742,891,Česká filosofie v meziválečném období,1979,,0
743,892,Heidegger a Masaryk,1979,,0
744,893,Česká filosofie mezi dvěma válkami – Diskuse,1979,,0
745,894,PÉČE O DUŠI. SV. 4. PLATÓN A EVROPA,1979,,0
746,895,Platón a Evropa,1979,,0
747,896,Demokrit a Platón jako zakladatelé metafyziky,1979,,0
748,897,SPISOVATEL A JEHO VĚC. STUDIE O LITERATUŘE,1979,,0
749,898,O KRÁSE,1979,,0
750,899,O VZDĚLANOSTI,1979,,0
751,900,STUDIE O DIVADLE,1979,,0
752,901,VZPOMÍNKY A NEKROLOGY. STATĚ Z LET 1938–1976,1979,,0
753,902,† Za Otilií Utitzovou. [21.6.1890–21.9.1974],1979,,0
754,903,† P. Herman-Leo Van Breda. (28. 2. 1911 — 3. 3. 1974),1979,,0
755,904,† František Fajfr [18. 8. 1892 — 12. 2. 1969],1979,,0
756,905,KJETTERSKE STUDIER I HISTORIENS FILOSOFI. MED ET TILLEGG: JAN PATOČKA OG CHARTA 77,1979,,0
757,906,Praha-filosofen pa Oslo-besok,1979,,0
758,907,Was ist Phänomenologie?,1979,,0
759,908,O VÝTVARNÉM UMĚNÍ A HUDBĚ,1979,,0
760,909,Nebezpečí technizace ve vědě u E. Husserla a bytostné jádro techniky jako nebezpečí u M. Heideggera,1973,"Nebezpečí technizace ve vědě u E. Husserla a bytostné jádro techniky jako nebezpečí u M. Heideggera1 (1. verze 1973)2 [I] Jsou filosofické motivy, které myslitele zaměstnávají po dlouhou dobu a jejichž nejhlubší význam se jemu samému vyjasní teprve dodatečně, které však potom ozáří jeho dosavadní myšlenková úsilí novým světlem. Něco podobného můžeme konstatovat u Edmunda Husserla, jehož dlouhá myslitelská činnost, věnovaná založení filosofie jako přísné vědy, kroužila od počátku kolem vztahu mezi dávajícím názorem na jedné a významem od názoru odtrženým na straně druhé, aby nakonec v tom, že moderní, zcela formalizovaná přírodověda vlastně postrádá smysl, objevila základ krize věd, která posléze ohrožuje nejen samu vědu, nýbrž náš duchovní život a s ním i náš život vůbec. Věda a vědecká filosofie byly totiž od počátku svého ustavení instancemi života v pravdě a zodpovědnosti, a jakmile se jednou dostaly do stavu krize, ztratil člověk základnu, na níž by mohl život založený na nahlédnutí vést. Tak se celá Husserlova prvotina, Filosofie aritmetiky,1 točí kolem vztahu mezi ""vlastními"" a ""nevlastními"" pojmy čísla a kolem průkazu, že aritmetika je pomůckou, která je podmíněna naší omezenou schopností názoru a je určena k tomu, abychom relacemi nahradili přímé uchopování mnohostí a jejich vztahů. Podle toho by základem, na němž aritmetika spočívá, byla faktická konečnost lidské konstituce, a aritmetika sama by tedy vlastně nebyla ničím jiným než obrovskou technickou pomůckou; úkolem filosofie aritmetiky je pak přivést nás k tomu, abychom si jasně uvědomili její názorné základy. Nacházet v konečném názoru odpověď na otázku po oprávnění nároku matematického nekonečna na existenci - to je něco, co při všech ostatních hlubokých rozdílech spojuje Husserlovu prvotinu s nedokončeným pozdním dílem o krizi vědy. Neboť to, co je u pozdního Husserla výhradní půdou dávajícího názoru, jenž tvoří poslední odůvodňující instanci pro veškeré pravdivostní nároky, je právě konečný, neidealizovaný svět našeho života. Mezi těmito etapami Husserlovy vědecké dráhy však leží bádání, v němž jedno z důležitých témat, která tvořila originalitu fenomenologického uvažování, představuje poměr mezi prázdným míněním a vyplněním v souhlasném krytí, mezi intencí a jejím názorným protějškem. Teprve na této půdě se mohlo rozvinout nově pojaté probádávání rozumu, které na širší bázi vyšetřuje stupně evidence a jejich předmětné koreláty. V průběhu tohoto vyšetřování, jehož metodický aparát a hlavní obsahové motivy zde není třeba vykládat, se ukazuje, že smysl předmětností vyššího stupně, jako jsou soudy, mnohosti, teorie a množiny, které vznikají aktivní duševní činností, závisí vesměs na operacích s tím, co je dáno; v žádném případě to nejsou neproblematické objekty a objektivní vztahy, v kteréžto podobě zprvu fungují ve vědecké praxi. Teorie vedená vůlí k radikální jasnosti je tedy naprosto nemůže přijímat ani na základě jejich mimořádné účinnosti, ani na základě jejich teoretických a praktických úspěchů, neboť právě smysl těchto výkonů zůstává zprvu v temnotě. A je třeba dokonce říci, že tyto mimořádné úspěchy s sebou nesou nebezpečí, že budou přijímány neproblematicky a nekriticky: neboť úspěchy jsou nejhmatatelnější v oblasti aplikací matematiky na přírodu a právě tyto aplikace budí zdání, jako bychom se tu pohybovali na poli reality ve vlastním smyslu, přičemž bezprostředně a předem dané lidské okolí se pak většinou vykládá jako její ""jev"". Důkladným zkoumáním se nyní Husserl snaží ukázat, že novodobá věda, prodchnutá vůlí k universální racionalitě, rozvíjí formální matematiku, která umožňuje nejprve aritmetizaci geometrie, potom nepřímou matematizaci kvalitativních náplní a rozvrh exaktní kauzality; na každém kroku se přitom sice dosahuje exaktní a všeobecné určitelnosti zkušenostních daností, což se prakticky projevuje jako přesná předvídatelnost, ale na každém stupni přitom také dochází k zvláštnímu vyprazdňování smyslu, neboť postupy používané při zacházení s formulemi jsou formální povahy. Tím se z této vědy stává τέχνη, umění přesného propočítávání přírody, a nebylo by na tom přirozeně nic špatného, kdyby se to dálo zcela vědomě, kdyby si člověk na každém kroku uvědomoval, co vlastně dělá, že totiž odívá původně daný svět, který byl subjektivní a nepřesný, ideovým rouchem, které jej převádí na exaktní universum pravd pro všechny, a tím jej činí vypočitatelným. Nedorozumění, jako by zde bylo dosaženo také pravdy o sobě a posledního pravého bytí, pochází však z toho, že základní nástroje racionality, matematické útvary a teorie, byly hned na počátku tohoto racionalizačního procesu přejaty z neproblematizované tradice a že byly technicky využity, aniž byla položena otázka jejich smyslu a původu; tím byl přeskočen celý obor fundující racionality, která tvoří přechod od subjektivně nepřesného a v přirozené induktivitě fungujícího světa našeho života k objektivujícím idealizacím, a tím k bytí a pravdě pro všechny. Důvod duchovní krize je tedy podle toho třeba hledat ve vyprázdnění a posunutí smyslu, na jejichž počátku stojí nevyhnutelná, ale falešně vykládaná technizace: zde pak může pomoci ona radikalizace racionality usilující o nahlédnutí, jak ji ztělesňuje nová, fenomenologicky postupující filosofie, a to zvláště v té filosofické disciplíně, jež je zasvěcena výkonům světa našeho života a aktivitám směřujícím k exaktní vědě a k exaktní indukci. Heideggerovo posouzení situace má s Husserlovým mnohé jednotlivosti společné, např. důraz na technické rysy v základech moderní přírodovědy. Liší se však podle našeho názoru od Husserlova zcela zásadně v tom, že Husserlem pranýřované vyprázdnění smyslu pokládá za nevyhnutelnou součást nového, pro naši epochu charakteristického smyslu bytí. U Husserla je technizace něco negativního, je to στέρησις, nedostatek smyslu, který lze principiálně odstranit tím, že budeme více dbát postřehnutelných souvislostí smyslu. Řešením by tedy mohlo být širší založení na nové rovině, na rovině výkonů transcendentální subjektivity. Heidegger však vidí věci jinak. Právě technické postupy jistého a přesného propočítávání patří k novodobému způsobu odkrývání všeho, co jest. A rekurs k domněle poslední výkonné subjektivitě jako poslednímu zdroji smyslu3 nutně tento zdroj znovu proměňuje ve jsoucno sui generis a zbavuje jej role prapůvodce smyslu a počátku každé jasnosti. Rekurs ke světu našeho života je jako etapa rekursu k absolutní subjektivitě smysluplný, ale rekurs k absolutní subjektivitě není dost radikální, aby dostal do svého zorného pole to ""v"" člověku, co je zodpovědno za smysl, jasnost a pravdu. Heidegger tak začíná tam, kde Husserlova analýza končí, totiž u toho, že moderní věda má charakter τέχνη; právě proto, že je věda ve své bytnosti technikou, odhaluje to, co jest. Činí to ovšem zvláštním způsobem, totiž tak, že bezprostředně dané odemyká co do užitkovosti, takto odemčené přetváří, vzniklý produkt hromadí a dává jej znovu k dispozici pro další použití. Tento postup nejen převádí svět našeho života do universální roviny, nýbrž je něčím, co kvůli přetváření a zajišťování stavu zásob takovou rovinu vytváří; v tomto postupu dochází i k proměně samotného světa, v němž žijeme, který se přesouvá a mění ve svém faktickém obsahu a smyslu. Vyprázdnění smyslu se zde například přenáší ze sféry významů do oblasti samotné reality. Rozbíhá se proces universálního odhalování, kterému nic neujde; jak věci, tak lidé, všechno dostává svůj ""smysl"", tj. své místo v tomto procesu. Vše bez výjimky je pohotově k určitému výkonu, je zjednáno a dáno k dispozici. Vše bez výjimky se stává pouhým objednavatelným a objednávaným souborem toho, čím je možno disponovat. Tak se vytrácí nejen samostatná věcná povaha věcí, ale i předmětná povaha předmětného, vztaženost k představujícímu já, z níž se objednávkový charakter nedá odvodit. Tak jsou zdánlivě svébytné jednotky vpjaty do ohromné sítě vztahů, v níž spíše fungují, než dlí, spíše působí, než spočívají, v tomto smyslu ale jsou: změnil se sám smysl jejich bytí.4 Kde je tu ale při tom všem jaké nebezpečí? Tuto velkou proměnu lze přece vidět z její kladné stránky. Je dosaženo dosud nebývalé průhlednosti a disponovatelnosti lidského okolí. Poprvé v dějinách se člověk stal opravdu universálním, stal se planetární bytostí. Může si téměř všechno zjednat, odhlédne-li ovšem od toho, že sám jako individuum i jako nositel určité role ve společenské souvislosti v jistém smyslu patří k zjednavatelnému. Velké nebezpečí nespatřujeme v tom, že, jak se často říká, ""technika člověka zotročuje"", jako bychom jednoduše věděli, co to znamená člověk, jeho svoboda a otroctví. Nebezpečí objevíme, zpřítomníme-li si ještě jednou husserlovské východisko našich úvah. Husserl viděl krizi lidstva v tom, že dnešnímu člověku hrozí ztráta instance života v pravdě. U Heideggera je však pravda v tradičním smyslu – pravda výpovědi jako správnost – závislá na původnější pravdě, která jakožto otevření světlé oblasti, v níž se teprve vůbec může zjevovat to, co jest, pravdu výpovědi umožňuje. Tato světlá oblast zjevování není sama viditelná, nýbrž vzchází jen v tom, co se nám zjevuje: rozsvětluje, ale sama se stahuje zpět, neboť jen tak je s to umožňovat původní otevření pravdy, aniž by se sama stala jedním zjevujícím se mezi jinými. Moderní technika je ale nyní, jak jsme viděli, ve své bytnosti odhalováním, tedy děním pravdy ve smyslu takového umožňování. Jakožto činitel proměnotvorný nám technika zároveň ukazuje, že jako každé hluboké zjevování pravdy je i ona dějinné povahy. Mezi všemi způsoby dění pravdy se ale vyznačuje tím, že uvádí do chodu universální odhalování, které o základu odhalování samého nemá ani nepřímé, natož zvěcněné tušení a povědomí. Neboť toto odhalování se právě svým pojímáním toho, co jest, uzavírá vůči všemu, co si dělá nárok na překročení jeho sféry. Neboť nic než právě jen kalkulovatelná zjednavatelnost nemůže proniknout do jednotné sítě technickým způsobem odhalené skutečnosti, která zahrnuje bez výhrady všechno, co lze objektivně založit. A právě zde leží nebezpečí. Odhalenost, která vládne v bytostném jádře techniky, nutně ztrácí odhalování samo ze zřetele, nebývalým způsobem skrývá bytostné jádro pravdy a tímto způsobem člověku uzavírá přístup k tomu, čím sám jest - totiž bytostí, která může být v původním vztahu k pravdě. Pro samé zajišťování, vypočítávání a používání stavů se to, čím je toto vše umožněno, vytrácí ze zorného pole: člověk zná nyní už jen jednotlivé praktické pravdy, ale ne pravdu. Stačí však filosoficky rozvážit skutečnost, že technický svět stavů a objednávek povstává a trvá pouze na základě určitého způsobu odhalování, ba že ve svém bytostném jádře jest tímto způsobem odhalování, abychom zahlédli i to, co je zde ""spásné"": nic nedokáže tak pronikavě předvést rozhodující moc původní jasnosti, fundamentálního dění pravdy, jako právě moderní technika se svou všeuchvacující a všezahrnující sítí objednávek a se svou mocí proměňovat smysl, a tím přetvářet věci i lidi. A zahlédneme-li navíc i dějinný charakter původní pravdy, jak nepojmout naději, že by se právě toto porozumění bytí, které se odhalilo v bytostném jádře techniky, mohlo zase proměnit, a to tak, že by se ona původní jasnost k člověku znovu obrátila a k němu promluvila? Pouhou možností se to však nespraví a Heidegger se v tomto ohledu obrací k úvahám o smyslu τέχνη, které vedou do dimenze umění. Člověk ovšem nemůže něco takového jako zásadní proměnu původní jasnosti porozumění bytí nikdy uvést ve skutek, neboť tato jasnost není žádná věc, vymyká se propastně každému zásahu a každé manipulaci a nemůže být ani dost málo zatažena do sféry objednávání. Byli bychom tedy odkázáni na to, nahlédnout možnost proměny, doufat a čekat - pokud by nám sám fakt, že původní jasnost je nám odepřena, nedal pokyn, jak hledat bez zásvětních iluzí a bez domýšlivé zpupnosti východisko z čistě technického světa. Technický svět je bez metafyziky ve smyslu zdvojení světa, ve smyslu promítání základu zjevování na samu mez toho, co se zjevuje. Základ se nám odpírá. Ale v tom, jak se nám brání, již se dostavil. Nikoli ve filosofické reflexi, jež odkrývá pouze možnost jeho příchodu, ale žádnou proměnu porozumění bytí nemůže přivodit. Nikoli v umění, nebo ne pouze v umění, neboť umění sice poskytuje hluboké nahlédnutí do toho, co jest, a dává útěchu, ale sotva je s to pustit se do hluboké proměny původní pravdy. Nikoli člověk ovládá v moderní technice ""přírodu"", zemi a planetu, nýbrž bytostné jádro techniky, původní pravda ve svém odepření, je tím, co vládne nade vším, co jest. Ve svém odepření: zůstává totiž ve své vládě skryta. Jako by u nás ""nechtěla"" být. Přistoupila k nám v ní jakási nepřízeň, kterou nelze odvrátit žádnými opatřeními, žádnou snahou zařídit se v oblasti objednavatelného. Lze však onen velký vzmach, který se v dějinách projevuje v pohotovosti tak nesmírně mnohých obětovat se za ""jiný, lepší svět"", pochopit pouze z vůle zařídit se ve schůdném a ovladatelném, vypočitatelném? Není to nepochopení, vykládá-li tento vzmach sám sebe pomocí pojmového aparátu technična, jako předjímání toho, co má být zařízeno? Tento sebevýklad je zajisté nasnadě: nic jiného než nitrosvětské obsahy přece neexistuje. Snad ale právě tady se připravuje proměna ve vztahu k dimenzi původního, neboť oběť znamená právě ustoupení ze sféry ovladatelného a objednatelného a výslovný vztah k tomu, co nejsouc samo ničím reálným, poskytuje základ pro zjevování všeho reálného a v tomto smyslu nade vším vládne. Zde se nám již bytí ""dává"" nikoli v odepření, nýbrž výslovně. Arciže: jen je-li člověk s to v něčem takto zdánlivě negativním zakusit přívrat bytí, jen pokud začíná tušit, že tato nouze otvírá přístup k tomu, co je nejbohatší, co vše dává a všechny obdarovává, jen tehdy může tuto přízeň začít zakoušet. A ten, kdo jde touto cestou, dává ostatním nikoli něco jednoduše objednatelného, byť se o to i sám snaží, nýbrž především tento záblesk obratu, novou původní pravdu. V této proměně by snad také mohlo být založeno a vytvořeno spojení s již dříve se zjevivší podobou spásného, ač je pravda, že toto spásné tentokrát nezná již žádná zásvětí, a proto také žádné pozůstatky metafyziky, a zůstává tudíž v tomto smyslu rovněž zavázáno technickému světu. Ve zvláštní kapitole, která následuje, se pokusíme tento náznak dále objasnit. Nyní je ale ještě třeba položit otázku, v čem vlastně spočívá na jedné straně jistá shoda a na druhé straně odlišnost obou myslitelů, kteří se (pokud jde o Heideggera, alespoň přechodně) označovali a považovali za fenomenology. Zdá se, že těžiště shody je v tom, že zde existuje nebezpečí techniky jednak hluboké, jednak v popředí stojící, že je nutno mezi nimi pečlivě rozlišit a že teprve takové rozlišení nám dovolí proniknout do vlastního problému. Neboť hovoříce o technice, nevěnují naši myslitelé pozornost jejím civilizačním důsledkům, kolem nichž se obvykle vede diskuse, nedovolující ve své dvojznačnosti jasné zhodnocení situace v celku. Oba naopak míří k ústřednímu bodu, v němž dochází k dotyku bytostného jádra techniky s bytostným jádrem člověka, a pro oba je tímto bodem poměr lidské bytosti k pravdě, jíž je ze všech bytostí, které známe, schopen jedině člověk. V tomto bodě nyní oba myslitelé vidí bytostné jádro techniky ne sice jako zhoubu, ale jako nebezpečí. Nikoli technika jako taková, nýbrž technika ve svém poměru k pravdivostnímu jádru člověka znamená nebezpečí, jemuž je třeba čelit, ne tedy snad vystupovat proti technice, omezovat ji, nebo ji dokonce odstranit. Je ostatně nutno poznamenat, že u Husserla vzhledem k pojetí tématu jeho práce - krize věd - nevystupuje technika do popředí v celém svém rozsahu; protože u tohoto myslitele však krize věd implikuje krizi lidstva, je jasné, že technice v této krizi náleží velmi významná role, ba přímo iniciativa. Rozdíl mezi oběma mysliteli musí tedy ležet v oblasti pravdy a jejího poměru k bytostnému jádru člověka. Než přistoupíme k vyložení rozdílů, je nicméně třeba vytknout ještě jednu shodu, která bude při jejich předvedení k užitku. Oba myslitelé se pokoušejí dospět k původnějšímu vztahu k pravdě, nežli je ten, kterým disponujeme, mluvíme-li o pravdě jako o správnosti soudu. Husserl se pokouší tuto původnější pravdu, která funduje naše každodenní poznávací pretence, založit metodicky na speciálně očištěném transcendentálním vědomí, které prohlédá všechny ""předsudky"" běžné zkušenosti, aniž je spoluvykonává, a které je může prohlédnout právě proto, že je nevykonává. Základní ""předsudky"" se ale podle Husserla týkají právě bytí předmětů a vlastní zpředmětněné subjektivity. Tuto subjektivitu je zapotřebí z tohoto zapletení vyprostit a dopomoci k tomu má nikdy předtím netušená možnost zdržení se soudu. A tak má být novým způsobem prokázána stará teze o primátu duchovního bytí (nebo lépe řečeno teze o jeho předchůdnosti). Přes všechnu radikálnost Husserlova pojetí vědomí, které se oproti tradičnímu vyznačuje svou šíří a připisuje vědomí nejen aktivitu, ale i pasivitu nejrozmanitějších intencionálních výkonů, musíme se nicméně tázat, zda v tomto pojetí základní úlohy není již předem obsaženo jisté rozhodnutí ohledně bytí vědomí, kterým je vědomí zakládáno na jistém kontemplativním pojetí víry, jež chápe ""víru ve svět"" jako ""tezi"", která jako všechny teze sice nemusí být žádným tematickým soudem, ale proto ještě zdaleka nepozbývá povahy teoretického aktu. Dále by bylo třeba se v tomto směru ptát, zda je konečnost lidské bytosti založena pouze v teoretické sféře víry (doposud nedostatečně analyzované), anebo mnohem hlouběji v samém bytí této bytosti a zda by nebylo třeba vyjít z mnohem radikálnější analýzy lidského bytí jako odmykání vztahu ke světu. Je vztah ke světu skutečně něco jako universální předznamenání, které je možno za určitých okolností zrušit, a tím pak vyřadit i onen charakter konečnosti, aniž by bylo dotčeno bytostné jádro výkonů vědomí? Je opravdu možno tímto způsobem modulovat z psychologického do transcendentálního vědomí, aby přitom přes změnu předznamenání zůstával vněm vněmem a stejně i ostatní akty? Anebo konečnost tak hluboce prostupuje sám obsah našeho bytí, že tvoří základní náplň naší bytosti ve všech jejích momentech a projevech? Takto pojata by Heideggerova fenomenologie konečnosti byla zásadní (negativní) odpovědí na Husserlovu problematiku idealisticky pojaté fenomenologické redukce. Východiskem fenomenologických analýz je napříště třeba učinit nikoli vědomí, charakterizované na základě vztahu subjekt–objekt, nýbrž veskrze konečnou lidskou existenci rozumějící bytí. Pokud jde o problematiku krize lidstva, je z popsaného základního rozdílu patrné, že oba myslitelé museli předložit jak rozdílnou diagnózu, tak i odlišnou terapii, přestože oba začali u techniky. Pro Husserla totiž nadvláda technického, kterou příznačně sleduje a analyzuje především ve vědě, znamená, že dávající názor, názorná zkušenost jako zdroj pravdy, je zatlačován do pozadí, čemuž pak ovšem stačí zabránit odpovídajícími teoretickými opatřeními. Pro Heideggera jde naproti tomu o krizi samotného bytostného jádra člověka, rozumějícího bytí a umožňujícího pravdu. Jako každý teoretický převrat záleží i tento primárně v jisté proměně bytí. Proto leží krize mnohem hlouběji a lze se jí přiblížit jen mnohem obtížněji nežli radikalizovanou reflexí. Pojmout krizi jako krizi bytí - v tom je určitá paralela mezi Heideggerem a marxismem, i když ovšem Heidegger lidské bytí nesleduje ve společenské objektivaci a nepřiklání se k víře, že by je bylo lze uchopit a vyčerpat pomocí dějinné dialektiky. Heideggerovo pojetí dějin, pokud vůbec existuje, zdá se nám kroužit kolem ""vzácných a prostých"" dějinných rozhodnutí. Ačkoli to u něho mnohdy vypadá, jako by se dějiny, zvláště evropské, odehrávaly ve sféře myšlení, v níž se naplňuje událost ""údělu bytí"", není jeho východisko - lidská existence, která rozumí bytí - nikterak na tuto sféru vázáno, neboť porozumění bytí je právě tak ve sféře nepochopení jako ve sféře výslovného pojmového porozumění, ve sféře potřeb i ve sféře duchovní tvorby. V každém takovém okrsku je možný jistý původnější vztah k bytí, a tím původnější pravda: dějiny však nesledují žádnou ""logiku bytí"", ať empiricky konstatovatelnou nebo spekulativně konstruovatelnou. Protože však bytí samo je původně konečné, ale právě tak původně má a musí mít jistou dimenzi skrytosti, nemohou dějiny, které sledují ""úděl bytí"", být žádným postupným vývojem. Mohou být pouze opakovaným vzmachem z upadlosti, přičemž se tato upadlost, charakterizovaná ztrátou původního vztahu k pravdě, může skrývat pod maskou pokroku, osvícení a moci (což na druhé straně neznamená, že s ní jsou tyto fenomény identické). Zdá se, že o takovýto vzmach, o takový obrat dějin, který není v lidské libovůli, ale také není nezávislý na pochopení a přijetí vlastní konečnosti, se jedná tam, kde se dnešní technický svět stává opravdu filosofickou otázkou. II K předcházejícímu by snad bylo možno připojit tuto poznámku: Jak se ono spásné může stát skutečně spásným, tj. vystoupit ze zapomenutosti a projevit svou dějinnou moc? Zdá se, že v technicky ovládnutém světě neexistuje žádná možnost, aby bytostné jádro techniky bylo ve vlastním smyslu pochopeno a aby se samo zjevilo. Přece však jsou jisté fenomény technicky ovládnutého světa, jež se zdají nastolovat problém, zda se v nich nepřipravuje zásadní proměna ve vztahu člověka k pravdě. Proměna, která by mohla vést od pravdy jako správnosti, jíž jediné je k panství technična třeba, k původnější formě pravdy. Protože je technický věk věkem vypočitatelných stavů a jejich objednatelného využívání a protože se snaží ze všeho a z každého z nás uvolnit a vymačkat jeho možný výkon, je také epochou nebývalého rozvoje moci. Nejmocnějším prostředkem jejího stupňování se tu však ukázala být protikladnost, rozkol a konflikt. V konfliktu se stává obzvláště jasným, že člověk jako takový není pojat jako ten, kdo ovládá, nýbrž že je zahrnut jako něco objednaného. Je nicméně faktem, že nesčetní lidé do těchto konfliktů ochotně vstoupili, nabízejíce se přitom za nástroje hromadění, stupňování a vybíjení moci, u vědomí, že se tím obětují nebo jsou obětováni. Co zde znamená oběť a proč se vůbec mluví o oběti, a ne prostě o stavech, o jejich využívání a spotřebě? Myšlenka oběti je myticko-náboženského původu. I tam, kde je již zatemněna a překryta pozdějšími motivacemi, v ní promlouvá vůle zavázat se sebeponížením a sebeokleštěním něčemu vyššímu a v důsledku takto vyprovokované reciprocity k sobě ono vyšší připoutat a zajistit si jeho moc a přízeň. Paradoxní představou zde je, že dobrovolnou ztrátou člověk získává. Říká se, že rodiče se obětují pro dítě, a tím pro další pokračování své životní linie, bojovníci se obětují za přetrvání společnosti a státu atd. Ve smyslu technického vidění světa však vlastně neexistují rozdíly v řádu bytí, nýbrž každá hierarchie je svévolně subjektivní a prakticky jsou jen kvantitativní rozdíly sil. Že se i zde ještě mluví o obětech, je z tohoto hlediska nedůsledností a předsudkem. V oběti je však myšlenka rozdílu řádu obsažena v pravém smyslu slova. Náboženská oběť předpokládá rozdíl řádu mezi božským a nebožským bytím. Oběť za něco nebo za někoho předpokládá myšlenku rozdílu řádu mezi bytím lidským a bytím čistě věcným a ve sféře lidského zase možnosti stupňování, resp. upadání bytí. Člověk neobětuje něco, co je mu lhostejné, co se ho netýká; opravdová oběť je vždy obětí života buď ve smyslu absolutním, nebo ve smyslu toho, co naše bytí stupňuje, činí bohatým, obsažným, naplněným. Mluví se o obětech na lidských životech, které přivodila přírodní katastrofa, a zaznívá přitom rozdíl řádu mezi lidským a neživým bytím; rovněž hospodářské ztráty mají v pozadí pocit tohoto rozdílu, jsou-li označovány jako ""oběť"", kterou si vyžádal uragán. Obráceně se hovoří o tom, že někdo byl ""chladnokrevně obětován"", když se s někým z řádu lidského bytí zachází jako s něčím, co člověk věcně vlastní a co v zájmu sebezáchovy a vlastního rozvoje ""obětuje"". Krátce, řeč o oběti poukazuje ke zcela jinému porozumění bytí, nežli je to, jež výlučně osvědčuje technický věk. Mají-li lidé pocit, že se před jejich duchovním okem oni sami nebo druzí obětují nebo jsou obětováni, poddávají se zcela přirozeně takovému sebeporozumění - lépe řečeno: porozumění lidskému způsobu bytí -, které je prostoupeno smyslem pro rozdíly řádu ve způsobech bytí. Zkušenost oběti je však nyní jednou z nejsilnějších zkušeností naší epochy, tak silnou a určující, že se s ní lidstvo z větší části nedokázalo vypořádat a prchá před ní právě do technického porozumění bytí, jež slibuje tuto zkušenost vyloučit a pro něž vůbec neexistuje něco takového jako oběť, nýbrž jen použitelné stavy. Revoluční a válečné konflikty našeho století se zrodily a byly neseny v duchu technického ovládnutí světa, avšak ti, kdo museli nést náklady, nebyli v žádném případě pouhým stavem disponovatelných sil, nýbrž něčím na toto zcela nepřevoditelným. A právě to se dostává ke slovu, když mluvíme o obětech. A tak jsou oběti stálou přítomností toho, co se nevyskytuje v kalkulacích technického světa. Aby se vyhnula jejich výčitce, vrhla se poválečná doba na techniku, a to způsobem, který nejenže tuto zapomenutost zaručuje, nýbrž který je zároveň s to skrze konflikty dokonce technično stupňovat: neboť jedna část světa se soustředila na stupňování možnosti dodávky, a tím se upsala procesu spotřeby, zatímco druhá se snaží pokračovat v boji, a tím technično chápe a využívá jiným způsobem, avšak vydává se mu neméně zásadně: a poněvadž jsou obě v tomto ohledu v jednotě, nicméně v jednotě disharmonické a rozporuplné, doznává proces ovládnutí planety techničnem stálého stupňování. Nikterak zde nemá být snižován hospodářský zázrak poválečné doby ani přehlíženo k němu se vížící a s ničím dřívějším nesrovnatelné sociální dílo této epochy. Podle našeho názoru však nesmí zůstat nepovšimnuta ani okolnost, že v tom všem vystupuje ""lidství"" v podobě, která je sice s to stupňovat výkon a jeho následky, avšak není schopna je pochopit, a že oběti, ať se již objeví kdekoli, se nás týkají jako bytostí, kterým v jejich ""podstatě"" záleží na způsobu, jakým jsou. Za těchto okolností je snad důležité, že existují lidé, kteří se podujali toho, opakovat zkušenost oběti, a tím ji vymanit ze zapomenutosti. Vysoce významným se přitom zdá být také to, že k tomuto opakování dochází nápadně často ze strany těch, kdo jsou známi jako protagonisté technického světa. Na jedné straně se tím totiž ozřejmuje, že za to u nich nejsou zodpovědny žádné metafyzicko-mytologické pozůstatky, na druhé straně to, že ve své lidské zkušenosti světa narazili na opravdovou hranici technična. Opakování zkušenosti oběti nese s sebou jisté zvláštnosti, které jsou způsobilé k tomu, uvést ji do souvislosti s určitou proměnou vztahu k pravdě. ""Oběti"" válek, jež byly světovými revolucemi nebo jež s nimi byly spojeny, i oběti technického věku a jeho úžasných možností žily v téže naivní zkušenosti o oběti, která sice předpokládá jisté porozumění pro specificky lidské bytí, nicméně takové, které funguje výhradně na způsob porozumění ""předběžného"". Lidské bytí ve svém svérázu se přitom vůbec nestává výslovným. Výsledkem tohoto fungování je oběť ve věcném, rádo by se téměř řeklo ve hmatatelně zvěcnělém smyslu, určitý druh výměny jednoho jsoucna za jiné; co přitom výslovně vstupuje do zorného pole, jsou věci, které sice stojí vůči sobě navzájem v hierarchickém řádu a těm, kdo se takto obětují, se nikterak nejeví jako produkty nějaké libovůle, ale nedovolují, aby se ukázal základ tohoto řádu. Opakování oběti předpokládá, stejně jako ""naivní"" oběť, dobrovolné obětování, ale nejen to. Jde-li totiž při tomto opakování v jádře o překonání technického porozumění bytí, které je půdou zneuznání a marnosti oběti, nestačí už vůbec naivní postoj k oběti. Z tohoto důvodu nevystupuje v opakované oběti vůbec konkrétně do popředí to, kvůli čemu k oběti dochází. Celému tomuto jednání je přece třeba rozumět z protestu, z protestu nikoli proti jednotlivým konkrétním skutečnostem, nýbrž - v jádře - proti porozumění, jímž jsou neseny. Z tohoto pohledu je opakovaná oběť něčím, čemu nejde o nic obsahově afirmativního. Jako v každé radikální oběti je přitom samozřejmě v zorném poli vlastní konečnost. Ne ovšem jako téma meditace nebo reflexe, neboť ne o to se jedná, nýbrž o rozevření jisté zasuté dimenze. Ti, kdo se takto obětují, se nevyhýbají konečnosti ani se tím nějak ostentativně nevystavují na odiv. Aniž by se zanedbávaly nebo bagatelizovaly určité konkrétní historicko-společenské cíle, těžiště je jinde. Z vydání se za něco se stává vydání se za to, o čem nelze říci, že ""jest"" nějakou věcí nebo něčím věcným. Oběť nabývá smyslu zvýslovnění autentického vztahu mezi bytostným jádrem člověka a základem porozumění, který jej dělá člověkem a který je radikálně konečný, tj. který není žádným důvodem jsoucna, žádnou příčinou, žádnou silou. Právě z této situace pochází nutnost, aby se člověk za tento základ postavil a zaň se vydal, a tím také teprve získal svou lidskost v pravém smyslu slova. Vzat o sobě není sice základ porozumění žádnou mocí, nýbrž naopak, je to jakési světlo a otevřená oblast, jež umožňuje zjevování. V člověku, jehož bytí je tímto základem bytostně povýšeno, se však mocí stává, a jak nám ukazuje bytostné jádro techniky, mocí obrovskou a děsivou, která snad ale může být skrze oběť obrácena ve spásné. Oběť tímto způsobem nabývá pozoruhodně radikální a paradoxní podoby. Není obětí za něco nebo za někoho, přestože je v jistém smyslu obětí za všechno a za všechny. V jistém bytostném smyslu je to oběť za nic, rozumíme-li tím to, co není žádné jsoucno. Takovéto chápání oběti by bylo v podstatě možno považovat za znak, jímž se křesťanství liší od těch náboženství, která pojímala božské vždy jako moc a sílu a oběť jako jednání, jež tuto moc zavazuje. Křesťanství, jak se snad můžeme domnívat, postavilo do centra radikální oběť ve smyslu svrchu naznačené interpretace a opřelo svou věc o dospělost lidské bytosti. Božské ve smyslu nadlidského, nadlidské ve smyslu odvrácení od běžného, každodenního tkví právě v radikálnosti oběti. V tomto směru je snad třeba hledat zralou podobu odmytologizovaného křesťanství. Ať je tomu však v tomto ohledu jakkoliv, zdá se nám, že radikální oběť je zkušeností naší vlastní a nedávno minulé doby, na niž by mohl navázat obrat v porozumění životu a světu, který by byl s to bez romantického podceňování přivést náš vnějškově bohatý, ale ve svém bytostném jádře nuzný věk technického porozumění teprve k sobě, a tím jej překonat. 1) Z německého originálu přeložili Ivan Chvatík, Miroslav Petříček a Ivan Santar. (Pozn. vyd.) 2) První verzí textu je přednáška pro XV. světový filosofický kongres ve Varně, 1973, na druhé verzi autor pracoval po návratu z kongresu, srv. Ediční komentář na konci tohoto svazku. Text prvních šesti odstavců obou verzí se liší jen v drobnostech, v druhé verzi připojil autor 18 bibliografických odkazů. Od sedmého odstavce se verze rozcházejí. Pro přehlednost uvádíme druhou verzi v úplnosti pod názvem Nebezpečí technizace ve vědě u Edmunda Husserla a bytnost techniky jako nebezpečí u Martina Heideggera, viz str. 193–226 tohoto svazku. (Pozn. vyd.) 3) Odtud až do konce odstavce je text v 2. verzi nahrazen takto: »není proto podle Heideggera dosti radikální, poněvadž takový návrat není s to odkrýt poslední dějinný základ smyslu a pravdy. Návrat ke ""světu našeho života"" je smysluplný, nikoli však jako cesta k absolutní subjektivitě, nýbrž jako cesta k tomu ""v"" člověku, co zodpovídá za smysl, jasnost a pravdu. (Povšimněme si přitom, že Heidegger nepoužívá termínu ""svět našeho života"", nýbrž mluví o ""přirozeném pohledu na svět"" aj.)« (Pozn. vyd.) 4) Zde končí shodná část první a druhé verze. Od tohoto místa se texty liší, viz pozn. f) na str. 204 tohoto svazku. (Pozn. vyd.). E. Husserl, Philosophie der Arithmetik, in: Husserliana, XII, vyd. L. Eley, Den Haag 1970. (Pozn. vyd.) --------------- ------------------------------------------------------------ --------------- ------------------------------------------------------------",0
761,910,Technická epocha a oběť,1979,,0
762,911,SPISOVATEL A JEHO VĚC,1979,,0
763,912,STUDIE O DIVADLE,1979,,0
764,913,VZPOMÍNKY A NEKROLOGY. Statě z let 1938–1976.,1979,,0
765,914,O povinnosti bránit se proti bezpráví,1977,,0
766,915,SÓKRATÉS,1977,,0
767,916,DVĚ STUDIE O MASARYKOVI,1977,,0
768,917,JAN PATOČKA. PRVNÍ SKICA K PODOBIZNĚ,1977,,0
769,918,DVĚ STUDIE O MASARYKOVI,1977,,0
770,919,"Komentář a diskuse k interview s M. Heideggerem z časopisu ‚Der Spiegel‘, č. 23, 1976",1978,,0
771,920,Martin Heidegger – myslitel lidskosti. Improvizovaná úvaha po zprávě o Heideggerově smrti,1978,,0
772,921,Křesťanská víra a myšlení,1978,,0
773,922,O kongresach filozoficznych w ogóle i o kongresie w Warnie w szczególności,1978,,0
774,923,DVANÁCT LISTŮ DO HUSSERLOVA RODNÉHO MĚSTA,1978,,0
775,924,SÓKRATÉS,1978,,0
776,925,UMĚNÍ A FILOSOFIE,1978,,0
777,926,"MASARYK. SOUBOR STATÍ, PŘEDNÁŠEK A POZNÁMEK",1979,,0
778,927,Masaryk v boji proti antisemitismu,1979,,0
779,928,Kolem Konkrétní logiky,1979,,0
780,929,České myšlení v meziválečném období,1979,,0
781,930,Česká filosofie v meziválečném údobí,1979,,0
782,931,Kant – Dostojewski – Masaryk,1979,,0
783,932,Náčrt Kolem Konkrétní logiky,1979,,0
784,933,Filosofie českých dějin,1979,,0
785,934,Masarykova filosofie dějin a současná filosofická situace,1979,,0
786,935,Česká filosofie v meziválečném období,1979,,0
787,936,Heidegger a Masaryk,1979,,0
788,937,Česká filosofie mezi dvěma válkami. – Diskuse.,1979,,0
789,938,PÉČE O DUŠI. SV. 4. PLATÓN A EVROPA,1979,,0
790,939,Platón a Evropa,1979,,0
791,940,Demokrit a Platón jako zakladatelé metafyziky,1979,,0
792,941,SPISOVATEL A JEHO VĚC. STUDIE O LITERATUŘE,1979,,0
793,942,O KRÁSE,1979,,0
794,943,O VZDĚLANOSTI,1979,,0
795,944,STUDIE O DIVADLE,1979,,0
796,945,VZPOMÍNKY A NEKROLOGY. STATĚ Z LET 1938–1976,1979,,0
797,946,† Za Otilií Utitzovou. [21.6.1890–21.9.1974],1979,,0
798,947,† P. Herman-Leo Van Breda. (28. 2. 1911 — 3. 3. 1974),1979,,0
799,948,† František Fajfr. [18. 8. 1892 — 12. 2. 1969],1979,,0
800,949,"KJETTERSKE STUDIER I HISTORIENS FILOSOFI, MED ET TILLEGG: JAN PATOČKA OG CHARTA 77",1979,,0
801,950,Praha-filosofen pa Oslo-besok,1979,,0
802,951,Was ist Phänomenologie?,1979,,0
803,952,O VÝTVARNÉM UMĚNÍ A HUDBĚ,1979,,0
804,953,Nebezpečí technizace ve vědě u E. Husserla a bytostné jádro techniky jako nebezpečí u M. Heideggera,1979,"Nebezpečí technizace ve vědě u Edmunda Husserla a bytnost techniky jako nebezpečí u Martina Heideggera1 (2. verze 1974)2 [I.] Jsou filosofické motivy, které myslitele zaměstnávají po dlouhou dobu a jejichž nejhlubší význam se jemu samému vyjasní teprve dodatečně, které však potom ozáří jeho dosavadní myšlenková úsilí novým světlem. Něco podobného můžeme konstatovat u Edmunda Husserla, jehož dlouhá myslitelská činnost, věnovaná založení filosofie jako přísné vědy, kroužila od počátku kolem vztahu mezi dávajícím názorem na jedné a významem od názoru odtrženým na straně druhé, aby nakonec v tom, že moderní, zcela formalizovaná přírodověda vlastně postrádá smysl, objevila základ krize věd, která posléze ohrožuje nejen samu vědu, nýbrž náš duchovní život a s ním i náš život vůbec. Věda a vědecká filosofie byly totiž od počátku svého ustavení instancemi života v pravdě a zodpovědnosti, a jakmile se jednou dostaly do stavu krize, ztratil člověk základnu, na níž by mohl život založený na nahlédnutí vést. Tak se celá Husserlova prvotina, Filosofie aritmetiky, točí kolem vztahu mezi ""vlastními"" a ""nevlastními"" pojmy čísla a kolem průkazu, že aritmetika je pomůckou, která je podmíněna naší omezenou schopností názoru a je určena k tomu, abychom relacemi nahradili přímé uchopování mnohostí a jejich vztahů. Podle toho by základem, na němž aritmetika spočívá, byla faktická konečnost lidské konstituce, a aritmetika sama by tedy vlastně nebyla ničím jiným než obrovskou technickou pomůckou; úkolem filosofie aritmetiky je pak přivést nás k tomu, abychom si jasně uvědomili její názorné základy. Nacházet v konečném názoru výchozí podmínky pro nárok matematického nekonečna na existenci - to je něco, co při všech ostatních hlubokých rozdílech spojuje Husserlovu prvotinu s nedokončeným pozdním dílem o krizi vědy.3 Neboť to, co je u pozdního Husserla výhradní půdou dávajícího názoru,4 jenž tvoří ""poslední odůvodňující""5 instanci pro veškeré pravdivostní nároky - i objektivní přírodovědy, je právě konečný, neidealizovaný svět našeho života.6 Mezi těmito etapami Husserlovy vědecké dráhy však leží bádání, v němž jedno z důležitých témat, která tvořila originalitu transcendentálně-fenomenologického uvažování, představuje poměr mezi prázdným míněním a vyplněním v souhlasném krytí, mezi intencí a jejím názorným protějškem. Teprve na této půdě se mohlo rozvinout nově pojaté probádávání rozumu, které na širší bázi vyšetřuje stupně evidence a jejich předmětné koreláty.7 V průběhu tohoto vyšetřování, jehož metodický aparát a hlavní obsahové motivy zde není třeba vykládat, se ukazuje, že smysl předmětností vyššího stupně, jako jsou soudy, mnohosti, teorie a množiny, které vznikají aktivní duševní činností, závisí vesměs na operacích s tím, co je již konstituováno; v žádném případě to nejsou neproblematické objekty a objektivní vztahy, v kteréžto podobě zprvu fungují ve vědecké praxi.8 Teorie vedená vůlí k radikální jasnosti je tedy naprosto nemůže přijímat ani na základě jejich mimořádné účinnosti, ani na základě jejich teoretických a praktických úspěchů, neboť právě smysl těchto výkonů zůstává zprvu v temnotě. A je třeba dokonce říci, že tyto mimořádné úspěchy s sebou nesou nebezpečí, že budou přijímány neproblematicky a nekriticky: neboť úspěchy jsou nejhmatatelnější v oblasti aplikací matematiky na přírodu a právě tyto aplikace budí zdání, jako bychom se tu pohybovali na poli reality ve vlastním smyslu, přičemž bezprostředně a předem dané lidské okolí se pak většinou vykládá jako její ""jev"".9 Důkladným zkoumáním se nyní Husserl snaží ukázat, že novodobá věda, prodchnutá vůlí k universální racionalitě,10 rozvíjí formální matematiku,11 která vede k aritmetizaci geometrie, že ale souběžně s tím dochází k nepřímé matematizaci kvalitativních náplní a k rozvržení exaktní kauzality;12 na každém kroku se přitom sice dosahuje exaktní a všeobecné určitelnosti zkušenostních daností, což se prakticky projevuje jako přesná předvídatelnost a vypočitatelnost, ale na každém stupni přitom také dochází k zvláštnímu vyprazdňování smyslu,13 neboť postupy používané při zacházení s formulemi jsou formální povahy. Tím se z této vědy stává τέχνη, umění přesného propočítávání přírody,14 a nebylo by na tom přirozeně nic špatného, kdyby se to dálo zcela vědomě, kdyby si člověk na každém kroku uvědomoval, co vlastně dělá, že totiž odívá původně daný svět, který byl subjektivní a nepřesný, ideovým rouchem,15 které jej převádí na exaktní universum pravd pro všechny, a tím jej činí vypočitatelným. Nedorozumění, jako by zde bylo dosaženo také pravdy o sobě a posledního pravého bytí, pochází však z toho, že základní nástroje racionality, matematické útvary a teorie, byly hned na počátku tohoto racionalizačního procesu přejaty z neproblematizované tradice16 a že byly technicky využity, aniž byla položena otázka jejich smyslu a původu; tím byl přeskočen celý obor fundující racionality, která tvoří přechod od subjektivně nepřesného a v přirozené induktivitě fungujícího světa našeho života k objektivujícím idealizacím, a tím k bytí a pravdě pro všechny.17 Důvod duchovní krize je tedy podle toho třeba hledat ve vyprázdnění a posunutí smyslu, na jejichž počátku stojí nevyhnutelná, ale falešně vykládaná technizace: zde pak může pomoci ona radikalizace racionality usilující o nahlédnutí, jak ji ztělesňuje nová, fenomenologicky postupující filosofie, a to zvláště v té filosofické disciplíně, jež je zasvěcena výkonům světa našeho života a aktivitám směřujícím k exaktní vědě a k exaktní indukci. Heideggerovo posouzení situace má s Husserlovým mnohé jednotlivosti společné, např. důraz na technické rysy v základech moderní přírodovědy.18 Liší19 se však podle našeho názoru od Husserlova zásadně v tom, že Husserlem pranýřované vyprázdnění smyslu pokládá za nevyhnutelnou součást nového, pro naši epochu charakteristického smyslu bytí. U Husserla je technizace něco negativního, je to στέρησις, nedostatek smyslu, který je třeba vyrovnat systematicky postupující naukou o konstituování světa. Řešením by tedy mohlo být širší založení na nové rovině, na rovině výkonů transcendentální subjektivity. Heidegger však vidí věci jinak. Právě technické postupy jistého a přesného propočítávání patří k novodobému způsobu odkrývání všeho, co jest. A rekurs k domněle poslední výkonné subjektivitě jako poslednímu zdroji smyslu není proto podle Heideggera dosti radikální, poněvadž takový návrat není s to odkrýt poslední dějinný základ smyslu a pravdy. Návrat ke ""světu našeho života"" je smysluplný,20 nikoli však jako cesta k absolutní subjektivitě, nýbrž jako cesta k tomu ""v"" člověku, co zodpovídá za smysl, jasnost a pravdu. Heidegger tak začíná tam, kde Husserlova analýza končí, totiž u toho, že moderní věda má charakter τέχνη; právě proto, že je věda ve své bytnosti technikou, že ""patří do okruhu bytnosti techniky"",21 odhaluje to, co jest. Ovšemže zvláštním způsobem – jako ""Gestell"",22 kladení (přírody i člověka) ve smyslu rozkazovačného disponování:23 bezprostřední danost je odemčena s ohledem na svou využitelnost, takto odemčené je přetvořeno a akumulovaný výsledný produkt je znovu k dispozici dalšímu disponování.24 Tento postup nejen převádí svět našeho života do universální roviny, nýbrž tato nenázornost okruhu představ moderní fyziky, kterou nárokuje vládnoucí ""Gestell"", jako poslední historicky dosažená rovina kauzality, připouští přírodu pouze jako zjednavatelnou a jako otevřenou kalkulujícímu zacházení;25 v tomto postupu dochází i k proměně samého světa, v němž žijeme, který se přesouvá a mění ve svém faktickém obsahu a smyslu.26 Vyprázdnění smyslu se zde tedy přenáší ze sféry významů do oblasti samotné reality. Rozbíhá se proces universálního odhalování, kterému nic neujde; jak věci, tak lidé, všechno dostává svůj ""smysl"", tj. své místo v tomto procesu. Vše bez výjimky je pohotově k určitému výkonu, je zjednáno a dáno k dispozici. Vše bez výjimky se stává pouhým objednavatelným a objednávaným souborem toho, čím je možno disponovat. Tak se vytrácí nejen samostatná věcná povaha věcí, ale i předmětná povaha předmětného, vztaženost k představujícímu já, která sice vřazuje věci do universální souvislosti, avšak podřizuje je onomu já, které je staví proti sobě.27 Tak jsou někdejší svébytné jednotky vpjaty do ohromné sítě vztahů, v níž spíše fungují, než dlí, spíše působí, než spočívají, v tomto smyslu ale jsou: změnil se sám smysl jejich bytí.28 Kde je tu ale při tom všem jaké nebezpečí? Tuto velkou proměnu lze přece vidět i z její kladné stránky. Je dosaženo dosud nebývalé průhlednosti a disponovatelnosti lidského okolí. Poprvé v dějinách se člověk stal opravdu universálním, stal se planetární bytostí. Může si téměř všechno zjednat, odhlédne-li ovšem od toho, že sám jako individuum i jako nositel určité role ve společenské souvislosti v jistém smyslu patří k zjednavatelnému. Velké nebezpečí nevidíme v tom, že, jak se často říká, ""technika člověka zotročuje"", jako bychom jednoduše věděli, co to znamená člověk, jeho svoboda a otroctví. Máme-li objevit toto nebezpečí, je patrně na místě zpřítomnit si ještě jednou husserlovské východisko našich úvah. Husserl viděl krizi lidstva v tom, že dnešnímu člověku hrozí ztráta instance života v pravdě. Touto instancí je podle Husserla věda, chápaná jako věda universální, jež je s to sledovat každou tezi a každý soud až k původnímu názoru, z něhož jako svého pramene vyvěrá. U Heideggera je však pravda v tradičním smyslu - pravda výpovědi jako správnost - závislá na původnější pravdě: nejprve na pravdě otevřeného chování, ještě hlouběji pak na pravdě, která jakožto neskrytost světlé oblasti, v níž se teprve vůbec může zjevit to, vůči čemu se chováme, pravdu výpovědi umožňuje. Tato světlá oblast zjevování není sama pro sebe viditelná, nýbrž vzchází jen v tom, co se nám zjevuje: rozsvětluje, ale sama se stahuje zpět, neboť jen tak je s to umožňovat původní otevření pravdy, aniž by se sama stala jedním zjevujícím se mezi jiným. Moderní technika je ale nyní, jak jsme viděli, ve své bytnosti odhalováním, tedy děním pravdy ve smyslu takového umožňování. Jakožto činitel proměnotvorný nám technika zároveň ukazuje, že jako každé hluboké zjevování pravdy je i ona dějinné povahy. Mezi všemi způsoby dění pravdy se ale vyznačuje tím, že uvádí do chodu universální odhalování, které o základu odhalování samého nepřipouští ani nepřímé, natož zvěcněné tušení a vědomost. Neboť toto odhalování se právě svým pojímáním toho, co jest, uzavírá vůči všemu, co si dělá nárok na překročení jeho sféry. Neboť nic než právě jen kalkulovatelná zjednavatelnost nemůže proniknout do jednotné sítě technickým způsobem odhalené skutečnosti, která zahrnuje bez výhrady všechno, co lze objektivně založit. A právě v tom je nebezpečí. Odhalování, které vládne v bytnosti techniky, je takového druhu, že je sice s to v míře dosud nebývalé ovládat jsoucno (zjednávat je, předem propočítávat, zkoumat co do účinků a vlivu všeho druhu a využívat), avšak nutně odsouvá stranou bytnost jsoucna (a všechno bytostné v něm) a pojímá bytnost bytí jako základu zjevování tak, že je nejen ve shodě, nýbrž spadá v jedno s ovládáním jsoucna. Technický svět se pyšní svou ""pozitivitou"", nepřítomností jakýchkoli fantazií a fikcí, jakýchkoli mýtů a zásvětních představ. V tomto smyslu je to nepochybně svět bez metafyziky. Podíváme-li se však hlouběji, konstatujeme, že má se starou metafyzikou jistý myšlenkový postup společný: identifikuje bytí, v jehož světle se zjevuje zjevované, se jsoucnem samým; myslí bytí jako bytí jsoucna, aniž by pomyslel na rozdíl obojího. Je-li však vůle pojata jako bytí jsoucna a především jako vůle, jež chce sebe samu, propadá člověk nenávratně této identifikaci, která se projevuje všudypřítomnou kalkulovatelností a ovladatelností jsoucna a která nezná žádný jiný způsob vztahování ke jsoucnu. Je-li tomu tak, pak není divu, že bytnost technického světa shledáváme vyslovenu u myslitelů, kteří k němu na první pohled mají daleko; bytnost techniky totiž může a musí být vyjádřena pouze metafyzicky. Technický svět dokonce metafyzickou identifikaci a zapomenutost rozdílu dovádí k vrcholu. Zároveň s tím pojímá člověk technické epochy sebe sama nutně jako prapůvodce, jako základ zjevování, jako vůli, která chce sebe samu a která v tomto smyslu klade subjektivitu absolutně: obrat metafyziky, jenž započal zdvojením světa a vyvrcholil popřením veškeré zásvětnosti, je sám poslední a nejvyšší podobou metafyziky. Shrňme tedy problém ještě jednou: V čem spočívá nebezpečí vyvolané bytností techniky v podobě technického světa? Nejhlubší nebezpečí hrozí v omezování přístupu k původním zdrojům pravdy, ve ztrátě původní pravdy samé. Bytnost člověka, který se mezi všemi bytostmi, jež známe, vyznačuje schopností pravdy a života z pravdy, je tak proměněna; třebaže je zdánlivě nadhodnocena, je vlastně jen hluboce podceněna. Člověk se povznáší k úloze pána a vládce přírody, ale ve skutečnosti se stává především nástrojem hry sil, která - zvláště má-li podobu obrovských kolektivních mocí - s ním zachází neosobně a počítá s ním jako se silou mezi silami a která samotné ""pravdy"" zakalkulovává pouze jako síly.29 Vysychající pramen pravdy zároveň znamená, že lidská bytost ztrácí hloubku a že je jí bráněno v přístupu k tajemství její otevřenosti pro jsoucno v jeho nezbadatelném bohatství, v jeho dimenzích, které vládnou pouze ze skrytosti, v jeho souladnosti a sympatiích. To ale znamená, že do světa, v němž vládne ""Gestell"", nemohou vstoupit ani předměty jako takové, natož pak věci jako věci, živly jako dimenze světa, živé jako takové a již vůbec ne nadlidské. To nejpřirozenější - svět lidského okolí s rozmanitostí svých významností - neponechává již jsoucnu tajuplnou hloubku skrytého bohatství, nýbrž pouze vztahy objednávání; jsoucno je tak ve svém významu ochuzováno, degradováno a zplošťováno. A tak vycházejí najevo dalekosáhlé důsledky, jež s sebou na poli přístupu ke jsoucnu nese zatarasení přístupu k původním zdrojům pravdy. Není divu, že mnozí vidí právě zde, na poli původní pravdy, klíč k takovým problémům jako je ""smrt boha"" anebo jeho ""chybění"" a že odsud vychází i Heideggerova koncepce překonání nihilismu. Na druhé straně je rovněž pochopitelné, že z tohoto pohledu není technika něčím, co představuje nebezpečí ve všech svrchu zmíněných ohledech. Tím je vykonán i podstatný krok v moderní diskusi o technice, která se většinou pohybuje na úrovni hodnocení partikulárních přínosů techniky. Tím, co v sobě skrývá hluboká nebezpečí nejen pro lidskou bytost, nýbrž i pro řád jsoucna v mimolidském smyslu, není technika. Technika sama, její objevy, konkrétní technické předměty a vynálezy nejsou ani panaceou,30 ani něčím démonickým. Nebezpečí netkví v technických realizacích, nýbrž v bytnosti techniky, v technickém světě a ve stupni pravdy, který k němu náleží. Pouze uvnitř technického světa přísluší technickým realizacím jistá zvláštní významnost, která může být v hlubokém smyslu původcem zla. Ale právě tak jako jiné konkrétní jednotlivosti určitého typu světa mohou přežívat i v rámci jiného rozumění bytí, než je to, které je původně odhalilo, právě tak je tomu i s výsledky techniky. Křesťanský bůh a křesťanské pojetí duše, jež povstalo v rámci světa zjevení, podrželo svůj význam ještě dlouho poté, co již lidský svět nebyl žádným světem zjevení. Řecký objev státu jako lidského díla, v němž se realizuje občanská svoboda, žil a žije ještě i poté, co svět potomků není již světem polis, světem spolupobývajících, kteří se realizují ve vita activa. Řecké umění se udrželo jako vždy nově vykládaná norma i poté, když již řecká zbožnost, která mu dala původ, dávno nežije. Rozdíl mezi techničnem, jakožto technickými předměty a postupy, a bytností techniky (technickým světem) je tedy základní důležitosti. Technično se může udržovat i v rámci zásadně odlišného pojetí bytí, a tudíž v rámci světa zásadně rozdílné historické etapy. Problém významu techniky se obvykle klade jako otázka jejího podřízení ""duchovnímu osmyslování"" (Sinngebung), jako by takové osmyslování existovalo mimo dějiny, jež jsou nejhlouběji dějinami původní pravdy, konečné, a proto nikdy ne nečinné světliny bytí. Tato světlina, rozvrh našich bytostných možností, je nyní tím, kvůli čemu zde člověk osobně a dějinně jest; člověk tu není jednoduše jako věci, bez možného vztahu k bytí, nýbrž kvůli tomuto vztahu; proto je u něho možno a nutno mluvit o smyslu jeho existence, jeho života, proto je tento smysl problémem, který je člověku svěřen. Není sice vyloučeno, nýbrž je dokonce pravidlem, že přesto žijeme tak, jako by život nebyl žádným problémem, ale něčím jednoduše se vyskytujícím jako ony věci, pro které zdánlivě stačí mít otevřeny oči a uši; nicméně právě tehdy jsme našemu vlastnímu bytí, tj. našemu bytí jako úkolu, odcizeni. Tento úkol však není ničím osobním nebo kolektivním, ničím lidsky soukromým; tím, kdo dává světlo, kdo je dispensator luminum, není člověk, nejsme to my lidé sami, kdo dopomáhá jsoucnu k bytí, a tím k zjevování, neboť ono zdánlivě pozitivní lidské bytí není ničím jiným než místem překračování veškerého jsoucna. Toto překračování není ničím, co je námi uskutečňováno, nýbrž tím, co nás, lidi, teprve ""tvoří"" a čím je uvedeno ve skutek otevřené lidské chování. Konkrétně vzato: jen takové jsoucno, k jehož bytnosti patří vztah k nejkrajnější možnosti (k možnosti nemožnosti) jeho existence, jen takové jsoucno také transcenduje a tato transcendence není ničím jiným než nepozorovanou a skrytou činností neustále působícího, přítomnost vytvářejícího bytí. Taková bytost je ale něco jsoucího, tedy něco, čím my, jakožto ti, kdo rozumějí bytí, nemůžeme disponovat. Transcendence, základní rozdíl mezi bytím a jsoucnem, nejpůvodnější odkrytost, je tedy tím, na čem člověk ve své bytnosti závisí, a nikoli naopak. Odkrytost, která má své kořeny zde, není ale ničím jednorázově nadčasovým, nýbrž je základem každých dějin, základem, který je sám dějinný a kterým nikdy nemůžeme disponovat ani jej ovládnout. Proto ale také není příchod žádného určitého dějinného světa a dějinné epochy něčím, o čem bychom mohli libovolně rozhodovat. Není v naší moci, zda a jak se naše míra, naše osmyslování, vydaří. A proto také nelze otázku ""zduchovnění"" a ""osmyslení"" techniky klást na nějaké naddějiné rovině, neboť naddějinnost je přece abstraktní fikcí. Problém osmyslení techniky je problémem nové epochy pravdy, nové dějinné epochy, a možnost disponovat jejím příchodem není v lidské moci, nýbrž sahá až do základů lidství jako takového. Každé pojetí bytí – a v pojetí bytí je každá lidská epocha vposled založena – je konečné, tj. vylučuje jisté typy jsoucností z běhu světa, aniž by nás nechávalo rozhodovat o klíči, jenž bytí odemyká. Proto je ale také obecné zamyšlení nad dějinností původní pravdy, nad tím, že technika je nakonec založena v technickém světě a v jeho porozumění bytí, v tom, co Heidegger nazývá ""Gestell"", nutno označit za ono ""spásné"": dějinný ráz každé pravdy v jejím nejhlubším kořeni sice znamená, že každá dějinná epocha může být zásadně vystřídána jinou, avšak toto nahlédnutí ještě nikterak nepředstavuje konkrétní překonání technického světa, v kterém, ať chceme či nechceme, v současné době žijeme. Takové vystřídání nemůže být způsobeno ani nějakou nitrosvětskou událostí, která se odehrává v rámci možností otevřených jistým dějinným světem v tom smyslu, že by epocha mohla být prolomena svou vlastní ""dialektikou"". Mnozí si takto vývoj představují: technický svět bude svými produkty, jako je atomová bomba, doveden ad absurdum. Nebo také: zobecnění zážitku Hirošimy musí vést ke všeobecnému odvratu od ""principů"" technického světa. Avšak odvrat ještě nevytváří žádný nový svět, žádné osvobozující, spásné otevření bytí. Totéž platí o koncepcích ekologické krize, která se musí podle výpočtů teoretiků jako paní Meadows1 a podle Forresterovy31 formule stavu světa dostavit, nedojde-li k zásadnímu μετανοεĂν. Neboť myšlení o této krizi se v zásadě pohybuje uvnitř technického světa, pojatého v jeho obecné propočitatelnosti. Vnitřní rozpornost určitého historického světa není ani důkazem, že je odsouzen k zániku, ani vnitřním motorem jeho proměny ve svět následující. V čem tedy může spočívat obnova světa, ""úvrať"" v pravdě bytí? Odkud může být očekávána, co pro ni může člověk ""udělat"", je-li zde vůbec co ""dělat""? Nový princip světa závisí podle Heideggera na sestupu k základu metafyziky: nejsou již, jako tomu bylo od pradávna, zahlédány možnosti bytí identifikovatelného se jsoucnem, nýbrž to, v čem spočívá bytí jakožto bytí ve svém odlišení od jsoucna, nechá jako úkol pro myšlení vyvstat nový začátek, situovaný mimo vše subjektivní, mimo vůli stejně jako mimo transcendentalitu. Tehdy se zvrácenost světliny technického bytí, proti bytí samému se obracející zapomenutost, sama obrátí ke světlu a osvětlí se: tehdy zakusíme ohrožení bytí jako takové, nebezpečí jako nebezpečí. A také bytnost člověka se přitom nutně znovu rozzáří a z lidského konání a chování, které již zdaleka nebude panováním, se znovu stane odkrývání a shromažďování základních okrsků jsoucna, které již nebude ve svých tajuplných dimenzích znásilňováno, nýbrž odhalováno. V přednášce Die Frage nach der Technik Heidegger naznačuje, že umění by mohlo být onou oblastí, odkud by mohlo dojít k obratu k pravdě bytí. ""Poněvadž bytnost techniky není ničím technickým, musí se bytostné zamyšlení nad technikou [...] dít v oblasti, která je na jedné straně s bytností techniky spřízněna, na druhé straně však přece od ní zásadně odlišná. - Jednou takovou oblastí je umění...""2 Ovšemže ne umění ve smyslu uměleckého a estetického, kde umění zůstává vydáno všanc subjektivitě, nýbrž ve smyslu, který se neuzavírá tázání po pravdě. Takovým uměním je umění řeči: přivádění události pravdy ke slovu. Snad je jím i umění písma: umění paměti, která je jakožto Mnémosyné matkou Múz. Umění, které v člověku probouzí orgány schopné odpovídat jsoucnu, by snad bylo s to zasadit technično do nových významových vazeb. Co může člověk sám vykonat, ne snad aby obrat přivodil, nýbrž aby k němu přece jen nevzhlížel čistě pasivně a vyčkávavě? Musí se učit vidět nebezpečí jako nebezpečí, tzn. začít myslet bytnost techniky. To znamená na jedné straně: reflektovat o zdrojích nebezpečí a mít na zřeteli dějinnost pravdy - na druhé straně: nezabydlovat se pohodlně v provizoriu, v pasivitě, a nesetrvávat v očekávání, které není ničím než čekáním. Neboť i pozorné naslouchání, sebezkáznění, které nepřipouští, aby se nějaká svévolná horlivost vměšovala do věci samé, je nepochybně také konáním, konáním ve smyslu nekonání, je necháním být. Kromě toho je ještě jeden druh odvratu od sféry vůle, v níž člověk většinou hledá pomoc v pociťované, ale ne jasně zahlédané nouzi; tomu věnujeme na konci našeho pojednání zvláštní oddíl. II. Zaujala nás určitá nezjevná příbuznost mezi dvěma tématy obou myslitelů, kteří se po určitý čas světu prezentovali jako mistři fenomenologie; běží tu o pouhé vnější analogie, anebo je tu nějaký hlubší vztah? Husserl vidí v neprohlédnuté, metafyzicky hypostazované technizaci vědy nebezpečí pro lidsky původní vztah k pravdě, který u něho samozřejmě spočívá v názoru. Heidegger na druhé straně soudí, že takto ""technizovaná"" věda, jež se zaměřuje na kalkulovatelnost jsoucna kladeného tak, aby byl zajištěn jeho stav a hromadila se jeho působnost, patří k bytnosti techniky a že je jedním z bytostných zdrojů technického světa, v němž žijeme. Tím, že se ovladatelnost jsoucna technickými prostředky zdá být bezmezná, vzniká nesmírné nebezpečí pro původní pravdu, pro člověka v jeho bytnosti, pro samo jsoucno, které je drancováno vládou směřující proti jeho bytnosti, nebezpečí pro všechno posvátné, radostné, božské, jemuž již není dáno vstupovat do světa. Jde tu jen o vnější podobnost? Neukazuje se tu hluboká spřízněnost obou myslitelů? Pro prvý případ, jak se zdá, mluví to, že ač oba vidí nejhlubší nebezpečí právě v ohrožení původní pravdy, jejich pojetí bytnosti pravdy se přece od sebe bytostně liší. Oba myslitelé sice ve svých původních myšlenkových východiscích vykročili nad tradiční pojem pravdy (jako shody věci a myšlenky), avšak každý výrazně odlišným směrem a se zřetelně rozdílnými výsledky. Pro Husserla se na místo tradiční shody soudové syntézy se strukturou věcí dostala shoda pouhého mínění s názorným vyplněním, s názorem v širokém smyslu slova; Heidegger použil jako vodítko svého zkoumání myšlenku základu příslušné úrovně zjevování, takže je u něho soudová pravda odkázána a zpětně odkazuje na otevřené chování a svobodu, která k němu patří; sama svoboda opět na to, co ji uvádí v pohyb a umožňuje. V těchto rozdílných rozvinutích problematiky pravdy, jež v obou případech odporují tradici, se ale obráží základní tematika, jejímž zorným úhlem oba nazírají problém fenomenologie. Pro Husserla je zjevování jako takové vázáno na podstatu vědomí, tedy na vztah subjektu a objektu a na intencionalitu aktů vědomí. Tato vázanost má za následek, že ""vědomí"" samo je pojato jako jistý druh jsoucna, jako jakási jsoucí půda, na níž se odbývá transcendentální hra jevů a z níž je pomocí eidetického názoru možno vyčíst podstatu zjevování jako takového. Přestože to Husserl vysvětluje i jinak, lze u něho na mnoha místech a zcela výslovně zejména v Doslovu k mým Idejím3 nalézt jednoznačné doznání k ""universálnímu idealismu"": ""... transcendentálně-fenomenologický idealismus není filosofickou tezí a teorií mezi jinými, nýbrž transcendentální fenomenologie je v sobě samé jako konkrétní věda, i když se o idealismu vůbec nemluví, universálním idealismem provedeným jako věda."" Co je smyslem tohoto idealismu, se dovozuje hned na další straně,4 kde je řečeno, že jeho úmyslem není popření skutečné existence reálného světa v tom smyslu, ""že jen transcendentální subjektivita má smysl absolutního bytí, že jen ona je 'irrelativní' (tj. relativní jen k sobě samé), zatímco reálný svět sice jest, ale je podstatně relativní k transcendentální subjektivitě, protože jako jsoucí může mít svůj smysl jen jakožto intencionální útvar smyslu vlastní transcendentální subjektivitě."" Co to ale znamená jiného, než že vědomí (v tomto případě transcendentální, žádným omezujícím vnějším světem nezkonečněné) samo splývá se svými intencionálními útvary smyslu, které k němu, do jeho významových souvislostí, patří pouze jako nutné koreláty, a uzavírá se do sebe? Tento idealismus byl u Husserla přítomen už v roce 1905, od prvé koncepce Ideje fenomenologie v pěti přednáškách5 tvořících úvod k Přednášce o věci,6 totiž v podobě ""redukce na čistou imanenci"", a to nikoli reelní, nýbrž ""imanenci ve smyslu samodanosti"", která poskytla potřebný prostor k rozvinutí jak jeho intuitivismu, tak i jeho nové formě intencionálního transcendentalismu. Husserl sice v Ideji fenomenologie mluvil výslovně o problematice teorie poznání, ale používal tento tehdy velmi obvyklý termín v jistém velmi zvláštním smyslu - nešlo mu, alespoň nikoli především, o ""základy věd"", nýbrž o základní struktury, na nichž se může odehrávat něco takového jako zjevování předmětů v nejširším a nejobměnitelnějším smyslu slova, jejich zpřítomňování, jejich vystupování jako jich samých a jako nikoli jich samých, nýbrž v náznacích, narážkách, znázorněních, v identifikacích jich samých skrze tyto mody až k samodanosti. Jednalo se zkrátka o nauku o čistém fenoménu jako takovém, o nauku o zjevování namísto nauky o jejich reálně-skutečné struktuře a zákonitosti. A hned tato prvá nauka o zjevování je idealistická (v tom smyslu, že zjevování zakládá v imanenci), zatímco jiné myšlenkové motivy, které později vystupují do popředí v Idejích, tu ještě nejsou přítomny: myšlenka generální teze přirozeného postoje a myšlenka ἐποχή (název tu sice je, ale svérázná struktura ἐποχή - rozložení kartesiánského pochybování ve dvě složky, z nichž je podržena jen jedna, ne-skeptická, která spočívá v suspendování výkonu víry - chybí; název sám je používán promiscue pro redukci na čistou imanenci ve smyslu samodanosti). Ve stručném, ale duchovně velmi bohatém spisu Phénoménologie et vérité podal sice A. de Waelhens podle našeho názoru nesprávný, realistický výklad Husserlovy fenomenologie, avšak veden správným tušením, prohlásil Heideggerovu filosofii za prohloubení Husserlovy.7 Myslí, že může tuto tezi založit na úvaze o nutnosti jistého materiálního apriori pro lidskou otevřenost vůči jsoucnu (u Husserla). Domníváme se naproti tomu, že teze o prohloubení může vyjít ze zcela ústředního Husserlova myšlenkového motivu, totiž právě z ἐποχή. Je-li v ἐποχή, tak jak je předvedena v Idejích, vyjádřena centrální myšlenka fenomenologie jako takové, můžeme klást otázku, není-li tento motiv, i když u našeho myslitele později nabývá podoby redukčního imanentismu a idealismu, na těchto pojetích vnitřně nezávislý. Domníváme se, že ἐποχή vskutku vyjadřuje vlastní motiv fenomenologie jako takové, jako nauky o zjevování jsoucna, totiž motiv transcensu za jsoucno jako takové, který ovšem u Husserla není doveden do konce, neboť se dostává do konfliktu s motivem imanence, do konfliktu, který Husserl urovnává svérázným kompromisem. V Ideji fenomenologie je ἐποχή neboli redukce charakterizována jako postoj, v němž je celý svět opatřen ""indexem problematičnosti""; tím je zastřen základní rozdíl mezi redukcí a kartesiánskou skepsí nebo přinejmenším ztíženo jeho náležité vypracování. Teprve ve slavných paragrafech 31 a 32 v Idejích I se objevuje možnost, která je vlastní myšlení vůbec, možnost zaujmout radikální, ""ne-thetický"" postoj, která leží zcela v oblasti svobody myšlenky (což neplatí pro teze samy a jejich modalizace). Odloučení obsahu soudu od teze soudu je myšlenka, která je obvyklá všude tam, kde podstata soudu je situována v tezi, tedy u Bolzana a Brentana; u Fregeho je tato myšlenka provedena výslovně jako Odloučení thetičnosti od predikátu.32 U Husserla je však tento motiv promyšlen radikálně a v Idejích spojen s novou naukou o generální tezi přirozeného názoru, o nevýslovné, implicitní tezi ""horizontu světa"". Všechny tyto motivy daleko překračují tradiční pojetí poznání jakožto soudu; nauka o horizontu není ovšem u Husserla propracována a je vlastně ve sporu s původním učením o intencionálním aktu jakožto ""vědomí o něčem""; nelze ji uvést do souladu ani s učením o intenci a jejím naplnění (horizont nelze principielně převést na žádnou předmětnost; explikace horizontů je něco zcela odlišného od vztahu prázdná intence-samodanost v názoru; horizont je v určitém smyslu stále prázdným vědomím, jež nelze nikdy a za žádných okolností naplnit). Nauka o horizontu není v žádném případě nějakým podstatným komplementem nauky o intencionalitě aktů, nýbrž spíše jejím prolomením. Je velmi problematické, zda lze např. učinit pochopitelným svět z pojmu horizontu, nebo naopak pojem horizontu z pojmu světa. Teprve v Idejích I se tedy hovoří o ""vyřazení generální teze patřící k podstatě přirozeného postoje"",8 o ""uzávorkování celého přirozeného světa"", a je podána další charakteristika tohoto jednání: ""... neneguji tento svět, jako bych byl sofistou, nepochybuji jako skeptik o jeho existenci, ale vykonávám 'fenomenologickou' ἐποχή ve vlastním slova smyslu, to jest: svět, jenž je mi stále předem dán jako jsoucí, nepřijímám tak, jako to činím v celém přirozeně-praktickém životě, bezprostředněji ale ani tak jako v pozitivních vědách: jako předem jsoucí svět, vposled pak ani jako universální půdu bytí pro poznání a jeho neustálý postup ve zkušenosti a myšlení. Žádnou zkušenost reálného nevykonávám napříště naivně přímočaře.""9 V ἐποχή Husserl nejenže - viděno z pozice Descartova pojednání o metodické pochybnosti - odhalil svým geniálním analytickým citem v kartesiánském myšlenkovém postupu strukturu, kterou po staletí nikdo nahlédnout nedokázal; učinil zde, mluveno s jeho následovatelem, ""krok zpět vůči jsoucnu v celku"",33 jehož radikálnost přesáhla dokonce jeho vlastní filosofický záměr. Nepoužívat žádnou tezi o jsoucnu - tak lze opisem vyjádřit smysl ἐποχή. A tímto neužíváním připravit půdu pro uchopení fenoménu jako takového, pro problematiku zjevování jako takového. Husserl se ovšem problematiky zjevování jako takového neumí zmocnit jinak, než že onen ""krok zpět"" kombinuje s reflexivním uchopením vědomí, které se stalo ne-konečným (neboť není nadále omezeno tezí vnějšího světa). Má rovněž velmi daleko k tomu, aby vytušil, že krok ἐποχή sice není negace, ale že je však mnohem negativnější než každá negace a že negativno, 'ne', je obsaženo v onom neužívání, vyřazení. A že zde filosof v jádře dospěl k ojedinělé svobodě člověka vůči jsoucnu, která nejenže nemá nic společného s jakýmkoli idealismem, nýbrž jejíž význam se ukáže právě tehdy, když se vyhneme veškeré idealistické tematice - to Husserl, zdá se, nanejvýš jen tušil. Toto tušení je však obsaženo v jistém nasnadě ležícím obrácení Husserlových formulací: dospíváme-li k čistému fenoménu jako takovému – totiž k tomu, co nám dává bytnost zjevování, ukazování se, manifestování se v protikladu ke struktuře toho, co se zjevuje – pouze na základě postoje, jenž, negativnější než každá soudová negace, odhaluje radikální, výslovně nikdy neodkrytou svobodu lidské myšlenky vůči jsoucnu - pak je právě tato možnost, ač netušena, tím, co vyznačuje člověka jako takového a co je základem toho, že právě člověk se stává místem zjevování jako takového. Tím pak lidské bytí a lidská duchovnost dostávají hlubší základ nežli je onen tradiční, charakterizovaný racionalitou: základ, na němž spočívá i sama racionalita. Husserl pojímá ovšem ἐποχή jako specificky filosofický akt a východiskem pro formulaci celé problematiky ἐποχή je mu soud. I suspendování generální teze je ještě stále stylizováno jako svého druhu ""odloučení thetičnosti od predikátu"" (jako predikát by zde bylo nutno vzít výraz ""je v tomto jediném reálném světě""). Není však nasnadě položit otázku: je ἐποχή jakožto filosoficko-reflexivní postoj tím, co tuto jedinečnou svobodu myšlenky (a to lidské, konečné myšlenky) vytváří (a otvírá si tím dveře k nekonečnosti), nebo je akt ἐποχή, pojatý jako ""krok zpět vůči jsoucnu v celku"", založen v jedinečné svobodě lidské bytosti vůči jsoucnu? A nejsou ještě zcela jiné, ba hlubší možnosti, jak tuto svobodu osvědčit? Zdá se, že Husserl se alespoň po určitou dobu klonil k tomu, řešit problém jakýmsi ""skokem do absolutního myšlení"", avšak již způsob kladení problému obsahuje víc než možnost tušení jiné alternativy. Husserl by byl ovšem v tom případě musel ἐποχή provést zcela universálně a to by zároveň znamenalo, že by musel rezignovat na svůj intuicionismus (jelikož názor je v jádře vždy názorem nějakého jsoucna), na ""princip všech principů"", ba nakonec i na ideál filosofie jako přísné vědy (pokud právě věda je vědou o jsoucnu), nebo přinejmenším nezastávat už tento ideál s oním mocným přesvědčivým patosem, který byl pro něj charakteristický. Husserlova fenomenologie se zastavila před universálností ἐποχή, neboť v opačném případě by již nezbyla žádná zkušenost a žádná zkušenostní půda, a tudíž ani půda pro možnou vědu.34 Proto se ohlíží po reziduu, které ἐποχή nepodléhá, po ne-reálném, ne-konečném, absolutním vědomí, jež by bylo možno pojmout v čistém imanentním názoru a popsat spolu s jeho intencionálními koreláty. Lze však spekulativní sílu husserlovské ἐποχή spatřovat jen v tomto zaměření, které jí dal sám Husserl a které ho vedlo do blízkosti německého idealismu, nebo lze naopak Heideggerovu myšlenku o kroku zpět vůči všemu jsoucnu, založeného ve vztahu lidské bytosti k bytí, pojmout jako rozvinutí toho, ""co v Husserlově nauce nebylo vyřčeno""? Na rozdíl od Husserlova není Heideggerův pojem pravdy orientován veskrze na myšlenku intencionality (tedy na jsoucno). Překračuje sice tradici tím, že stejně jako Husserl vřazuje soudové struktury do problematiky intencionality, především protikladu prázdné mínění - vyplnění (jakožto struktury osvědčování se identického), ale jde ještě dál a podřazuje intencionalitu pojmu odkrývajícího chování. Odkrývající chování je pak pojato jakožto vedené porozuměním strukturám dostatečnosti [Bewandtnis],35 které je zakotveno v rozumění vlastním možnostem a zakládá původní hermeneutickou strukturu 'něco jako něco', přičemž struktura predikátu soudu je vykázána jako její odvozený modus. Tím je problematika pravdy vymaněna z tradiční dimenze ""názor - pouhé myšlení"" (u Husserla je tento vztah pojat nově, základní polarita však zůstává zachována) a je zasazena do dimenze starosti jakožto bytí pobytu. Praktické chování je pravdivé, skutečně odkrývající tím, že to, co má být obstaráno a uvedeno ve skutek, nachází na svém místě v souvislosti praktických poukazů, a sledujíc tyto poukazy razí určité předem rozvržené možnosti reálnou cestu. (Předem rozvržené možnosti bytí nejsou plány a myšlenky, které mají být teprve realizovány, nýbrž jejich realita je realita možnosti vůbec.) Jako to, co je primárně pravdivé, je označen - jakožto předpoklad celého souhrnu struktur odkrývání - odkrývající, otevřený pobyt, starost. Jako sekundárně pravdivé je pak třeba označit odkryté nitrosvětské jsoucno. Teprve jako odvozený modus pravdivosti je označena řečová artikulace obstarávání a její odvozený modus - predikativní soud. Původní problematika pravdy je tedy ve fázi Bytí a času situována do otevřenosti pobytu. Otevřenost je zde pak ta ze základních možností, v jejímž poli se děje bytí pobytu jakožto původní ontologický ""pohyb"". Základní možnosti se však otvírají z naladěnosti, takže porozumění naladěnosti umožňuje vyložit otevřenost pobytu. Zde pak má klíčový význam základní naladěnost úzkosti. Úzkost osamocuje člověka na čistý, vlastní pohyb, prostý vší průměrnosti, neboť vede k porozumění nejvlastnější, bezevztažné, nepřekonatelné možnosti, možnosti nebytí. Toto porozumění možnosti, která stále ""pracuje"" v základu pohybu a před níž pobyt prchá do veřejné každodennosti jako do jiné, odlehčující možnosti, je však tím, co v jádře umožňuje každou jasnost, veškeré zjevování, a tudíž také pravdu jako takovou. Nebýt konečného pobytu, jenž je základní naladěností úzkosti otevřen vůči svým možnostem, nemohla by v universu být žádná jasnost a žádná pravda. Co nyní tato základní naladěnost, otevírající nám naše základní možnosti, znamená z hlediska problematiky fenomenologie? Domníváme se, že se nemýlíme, tvrdíme-li: možnost učinit ""krok zpět vůči jsoucnu v celku"" je zde pojata jako náležející k bytnosti (= k bytí) člověka vůbec, jako základní dění v něm, jež určuje konkreci výstavby celého pobytu, jako to, co tuto bytnost zakládá. Co husserlovská ἐποχή vypracovala jako filosofický akt kat'exochén, se zde vykazuje jako založené v lidském bytí-tu a jeho transcendenci. Porozumění bytí jako takovému - jako něčemu od jsoucna odlišnému - se stává základnou fenoménu. Tím je zároveň překonána problematika vědomí a vědomého subjektu, neboť vědomí je určeno jako ve faktické situaci ""propukající"" bytí. Bytí jako takové je ovšem viděno jen v lidském porozumění, a je tudíž možné jen v bytosti, která je na svém bytí (to ale znamená i na bytí vůbec) zásadně zainteresována, která vůči němu není ""lhostejná"", nýbrž je tu kvůli němu; proto též v žádném případě nemůže být prostě se vyskytující a dané. Přesto je stále zřetelněji seznáváno, že to není člověk, kdo ve svém způsobu bytí podmiňuje, vytváří a nechává fungovat porozumění bytí, nýbrž že je to ono v lidské bytosti propukající bytí, co dává obrys člověku jako takovému. Propuknutí základního rozdílu mezi jsoucnem a bytím, ""uvedené ve skutek"" bytím samým, je zároveň základem lidské otevřenosti pro jsoucno a základem každé pravdy jakožto svobody ke jsoucnu. Toto propuknutí musí tedy být nadále označeno jako nejpůvodnější pravda. Stejně jako lidský pobyt a bytí samo (jež nikdy nemůže být jsoucnem, a proto nikdy nemůže něco jsoucího způsobit a činně určit) je však tato původní pravda konečná. Z toho důvodu je pak rovněž každý lidsky výslovný vztah k ní, každý pokus uchopit bytí jako takové, nutno pojímat sice jako vycházející pouze z bytí samého, a tedy jako ""úděl"" bytí, proto ale vždy také jako něco dějinného, nezavršeného, takového, že původní propuknutí onoho základního rozdílu, ne-skrytost v hlubokém smyslu slova, je tímto údělem vždy již předpokládáno a nikdy se nemůžeme dostat až k němu. Problematika pravdy se původně pohybovala v praktickém ohledu kolem eticko-existenciálního protikladu autenticita - neautenticita, pravost - nepravost existence a její otevřenosti. Nyní k ní přibyla mnohem důležitější, totiž dějinná dimenze. Dějinný člověk, člověk žijící - odpovídaje údělu bytí - v umění a ve filosofii, ve výslovném vztahu k bytí, je s to zahlédnout a tematizovat bytí jen jako bytí jsoucna; bytí jako takové, jako původní zdroj světla (pravdy, zjevování jako takového) se mu skrývá, a to stále rozhodněji; tratí se v odkrývání jsoucna, čímž se nakonec zcela zahrazuje přístup k původu: dějiny, jejichž začátek již známe - jsou to vposled dějiny bytnosti techniky. Nemůžeme je na tomto místě znovu probírat, to by znamenalo dalekosáhle se odchýlit od našeho úmyslu. Lze snad ale poznamenat, že touto a-subjektivní naukou o pravdě, která činí základem konečnost pravdy, bytí a člověka, bylo po Hegelovi (a Marxovi) poprvé umožněno pojetí dějin, které není ani theo-logické ani antropologické ve smyslu syntézy konečnosti a nekonečnosti (cestou přes společnost, jak se o to znovu a znovu různými způsoby pokoušela sociologie 19. století). Vraťme se nyní ještě jednou k Husserlově ἐποχή a pokusme se srovnat ji s Heideggerovým pojetím bytí. Obě základní filosofické úvahy se shodují v tom, že mají na zřeteli zásadní překročení jsoucna a jsou způsobilé k jeho provedení. Obě mají rovněž před sebou zásadní problematiku zjevování jako takového a pokoušejí se ji zásadně řešit, Husserl rekurováním k transcendentální subjektivitě, Heidegger sestupem k propuknutí ontologické diference jakožto nejpůvodnější (ontologické) pravdy (jako základu každé pravdy ontické, týkající se jsoucna jako takového, ať už tedy pravdy otevřenosti či pravdy odkrytosti). Obě úvahy mají v podstatě negativní povahu, ale žádná z nich neoperuje soudovou negací: vyřazení, zdržení se soudu, suspendování víry jsou, paradoxně vyjádřeno, negativnější než každá negace, opřeny o svobodu tvrzení ne, náležející k myšlence jako takové. Heideggerovo bytí, bytí metafyziky, bytí ontologie, se zprvu zjevuje jako nic jsoucna a negativno, v němž se toto bytí zjevuje, je přirozeně původnější než každá soudová negace (která již tím, že má své místo v soudu, prozrazuje svou odvozenost), totiž jako nicotnění, rozpoložení zamezující jakoukoli pohlcenost souvislostmi světa, zvláště souvislostmi dostatečnosti, a tento odvrat v sobě tají zvláštní přívrat k jsoucnu jako takovému. Základní rozdíl mezi oběma mysliteli se na prvý pohled zdá spočívat v tom, že ἐποχή je specificky filosofický akt, zatímco nicotnící bytí jakožto nic jsoucna je neoddělitelné od základní možnosti člověka jako člověka. V jádře však i ἐποχή je něčím, co teprve zjevuje povahu člověka jako myslící, duchovní bytosti, jeho zásadní svobodu uprostřed jsoucna, svobodu, která je základem pravdy, neboť teprve na jejím podkladě se lidský duch ukazuje jako půda veškerého možného zjevování. Rozdíl se zdá být hlubší, má-li otevřenost pobytu (a tím i jeho vztah k bytí) původně kořeny v jistém πάϑος, po čemž u Husserla není ani stopy; ἐποχή se zdá jako korouhvička volně vlát nad polem myšlenky. Že to však nemusí být zásadní rozdíl, nýbrž jen důsledek, lze vyčíst z příbuznosti ἐποχή a kartesiánské úvahy o pochybnosti, jejíž πάϑος je samozřejmě ono pochybování; u Husserla se možná pochybnost posunula spíše zpět k ϑαῦμα, původnímu πάϑος starých filosofů, jež souvisí s propastnou nezakotveností myšlenky, která se zdržuje každé teze bytí, a jež právě v tom, v čem se teprve může něco zjevit, začíná tušit bytí jako ""prostor"" pro ústup vůči jsoucnu. Husserl činí svůj ""krok zpět"" ve sféře myšlenky, soudu, výslovné teze; nemluví o ""nicotnění"", bytí se nezjevuje jakožto nic jsoucna (a nic, o nichž mluví vědy neobracející se k filosofii a metafyzice). Tím vzniká zdání, jako by ""krok zpět"" byl objevem, nálezem filosofie, zatímco je základní lidskou vlohou. I Heidegger nechává ovšem výslovný, myšlenkově artikulovaný krok zpět provést až filosofa a v tomto kroku vidí počátek dějin ve vlastním smyslu slova; ἐποχή však nebyla svým původcem zkoumána co do původu a co do svých zásadních možností a nic se nezdá stát v cestě tomu, aby byla interpretována z bytnosti lidské konečnosti. Nejvážnějším rozdílem mezi oběma mysliteli, pokud jde o ""krok zpět"", se mi zdá být to, že Husserl jasně neviděl, jak jeho ἐποχή předpokládá lidskou konečnost, a že proto zůstal stát na půl cesty mezi konečností a svodem oné nekonečnosti, která tanula na mysli myslitelům německého idealismu. Důsledkem je, že ani bytí, ani pravdu nebyl s to pojmout dějinně, a proto pak, o čemž zde již nemůžeme pojednat, nedokázal - přes svůj velký rozběh ve směru nového pojetí času - ani v tomto směru překonat subjektivismus a tradiční pojem času (neboť nemýlíme-li se, je Husserlovo vnitřní vědomí času, jsouc konstituováno proudem vědomí, nakonec samo v tomto proudu uvězněno, a je tedy v transcendentálním smyslu jsoucnem). Jedním z důsledků Husserlova couvnutí před propastí konečnosti, jež se rozevřela v ἐποχή, v jejích předpokladech a následcích jejího neomezeného provedení, je i to, že se nebyl s to opravdu oprostit od ideálu filosofie jako přísné vědy, tj. vědy, která má nadčasovou platnost a může být do nekonečna rozvíjena, a že nauku o zjevování podřídil tomuto ideálu. Styčné body mezi oběma mysliteli se nám přesto zdají být dosti vážné na to, aby bylo možno dodat de Waelhensově tezi pravděpodobnost z druhé strany: oběma myslitelům fenomenologie je společný základní motiv jejich myšlení, fenomén fenoménu, zjevování jako takové, původní pravda, a u obou jde o zápas s hloubkou problému, totiž o prohloubení úvah. Lze se přít o jednu či druhou analytickou úvahu a být různého mínění, pokud jde o jejich jednotlivé náhledy: směr, kterým se dali, je u obou týž, a je-li Husserl považován za kritického myslitele, půjde asi těžko odbýt druhého fenomenologa jako nekritického metafyzika. * Nyní36 je však zapotřebí vzít v úvahu důležitou pochybnost. Celá Husserlova filosofie je obranou čistého rozumu jako toho, co je pro člověka nejdůležitější, co ho také prakticky chrání před vším iracionalismem. Tato záchranná funkce fenomenologie spočívá v tom, že na základě fenomenologické redukce je v každém člověku odhaleno původně latentní transcendentální ego. Na ἐποχή je ale důležitá především produkce zcela čistého nazírání, které nevykonává žádné zájmy původně spojené se světem našeho života. Zájem nového druhu, který je zaujetím tohoto nového postoje teprve vytvořen, je zájem na čistém poznání konstituující činnosti transcendentálního proudu života. Tím je umožněna universálně-filosofická rozumnost, dokonale zodpovědný postoj, jehož obsahem je podřídit veškerá mínění názoru (a nikoli naopak). Tím se filosof stane funkcionářem lidstva. Tím je pak také charakter bytí onoho proudu transcendentální intersubjektivity určen jako předmět reflexe. Bylo by možno namítnout, že náš pokus uvést Husserlovu ἐποχή do vztahu ke konečné lidské existenci [Dasein] byl interpretací, kterou přinejmenším nelze považovat za jedinou možnou, neboť se z tohoto hlediska zdá, že ""krok zpět"", který je obsažen v ἐποχή, místo aby odhaloval konečnost subjektu, manifestuje právě v překročení světa specifický rys nekonečnosti, jenž charakterizuje vědomí, které již není omezováno světem. Proti Husserlovu pokusu zachránit tímto způsobem racionalismus a radikalitu tohoto poprvé uskutečněného, čistě teoretického postoje staví Werner Marx pokus Heideggerův, který chce ukázat, že transcendentálno samo je vázáno na svět života, že je totiž zapotřebí vymezit je jakožto starost, která znamená bytostnou interesovanost na vlastním bytí.37 Jinou možnost, jak proti Husserlovi argumentovat, spatřuje Werner Marx v průkazu, že ani ἐποχή neosvobozuje ze zapletenosti do zájmů z oblasti životního světa. Proti myšlence Wernera Marxe, jejíž částečná odůvodněnost spočívá v tom, že uznává transcendentální motivaci Bytí a času (a tedy také to, že se tato motivace opírá o jistého druhu ἐποχή, přestože to není výslovně konstatováno), musíme postavit toto: Pokud jde o zapletenost do zájmů světa našeho života, nelze nic takového dokazovat, poněvadž ἐποχή je tu právě proto, aby nás z této zapletenosti vyvázala. Pokud se týče toho druhého, totiž vázanosti transcendentálna na konečnost, je to pouhá možnost výkladu vedle výkladu Husserlova, pokud není ukázáno, že ἐποχή 1) je nejen oddělitelná od redukce na čisté vědomí, a tedy s ní v podstatě nemá co dělat, nýbrž 2) že u Husserla není provedena universálně, a to z důvodu, který je v poslední instanci dogmatický: ἐποχή údajně není potřeba díky neproblematické imanenci reflexe aplikovat na bytí subjektivity, ba dokonce na ni ani aplikována být nesmí, protože by pak nezbyl pro teorii žádný předmět. Právě tímto směrem se ubírá náš výše uvedený pokus ἐποχή a redukci od sebe navzájem odlišit a ἐποχή radikalizovat a rozšířit ji na ""krok zpět vůči jsoucnu vůbec"". @̓Εποχή je objev nejradikálnější svobody myšlenky, nevázanost myšlenky na jsoucno jakéhokoli druhu a v tomto smyslu nevázanost a osvobození ze zaujatosti obsahem světa. Je však takové osvobození ze ""zajetí světa"" možné, aniž by ono takto svobodné již jakožto světem zajaté disponovalo vztahem ke světu, k veškerenstvu jsoucího, který vyúsťuje k radikálnímu rozdělení obou, totiž světa a sebe sama, a aniž by okolo takového rozdělení kroužilo? Jestliže tu však takový vztah je (svědomí a předběhová odhodlanost),38 není nasnadě hledat způsob, jak ἐποχή uvést do souvislosti právě s ním? Nebylo by radno navázat zde, u tohoto vztahu, spíše než předpokládat, že ἐποχή je absolutně neodůvodněná, že z ničeho nic spadla z nebe? @̓Εποχή je svoboda myšlenky od jakýchkoli tezí jsoucna, ať tematických či netematických, objektivních či reflexivních, svoboda nechat tyto teze stranou, nežít v nich, nepoužívat je jako premisy. To znamená, že kdo tuto svobodu uskutečňuje, ztrácí zájem na jejich užívání. Taková ztráta není jen pouhé minus, nýbrž získání sebe samého. Toto 'já sám', které se ztratilo ve vnějšku, se dovědělo, v čem tkvěl jeho zájem. Nemá již zájem na předvídání a ovládání jsoucna. Jak je to ale možné, když ne tak, že se otevírá jiná možnost, jiný zájem? Tento jiný zájem však musí být spjat s vynořením se něčeho, co zastavuje hladké fungování světského zájmu. Toto zastavení nechává sice stát obsah světa nepoužitý, ale nechává jej rovněž, aby se ukázal. @̓Εποχή je jakoby endogenní, ze sebe sama vykonávané zaražení dosud hladce fungující universální souvislosti významností. Odkud pochází toto zaražení? Husserl na to nemá žádnou jinou odpověď, než že se bytí, subjektivita probouzí k sobě samé. Proč se však nekonečné bytí probouzí v bytosti, která ví o své smrtelnosti a vyznačuje se možností zakoušet vlastní nebytí, a tudíž odvrácenou stranu jsoucnosti? V bytosti, která, majíc na zřeteli tuto odvrácenou stranu, je s to zakusit jsoucno vůbec jakožto celek, jakožto jsoucí? @̓Εποχή ovšem není mravně-existencielní akt nějakého usebrání se či sebenalezení v praktickém smyslu. To však ještě nikterak neznamená, že s něčím takovým nesouvisí. @̓Εποχή je možnost myšlenky, která se chápe přístupu k bytí v teoreticko-kontemplativním vztahu; je to spočinutí ve vztahu k bytí, je to umožnění filosofie jako postoje. Ovšem ne každý akt odvážného sebeuchopení v protitahu k zaujatosti světem je filosofie. III.39 Oba myslitelé, pro něž byla fenomenologie tou pravou filosofickou cestou, se přibližně v téže době pokusili o historické zamyšlení, které mělo být jednak celkovou filosofickou bilancí jejich myslitelského pokusu, jednak chtělo předestřít vyhlídky, jež tento pokus nabízí současnému člověku. Není divu, že k tomu došlo v polovině třicátých let, v době, kdy ještě bylo lze věřit, že definitivní katastrofu Evropy bude snad přece jen možno zadržet varovným výkřikem. V každém případě to byly paralelní pokusy, které chtěly připomenout dějiny lidstva z hlediska filosofické koncepce 20. století. Oba pokusy se sice od sebe hluboce liší a vzhledem k různorodosti jejich východisek není ani nic jiného možno očekávat, vykazují však také styčné body, které jsou stěží dílem náhody. Oba vidí rozhodující úsek novověkých evropských dějin ve vzniku moderní přírodovědy a techniky spolu s jejich matematickým instrumentem. Vztah každého z myslitelů k tomuto úseku dějin je sice zásadně jiný, oba jsou však kritické, i když nikoli zásadně odmítavé. Oba mají pozitivní vztah k přirozenému porozumění světu, tak jak se ""samo od sebe"" vytváří před zaujetím jakéhokoli teoretického postoje. Oba se pokoušejí uvažovat o možnosti, že by se technickovědecké porozumění světu změnilo, a o tom, jaké jsou naděje, že by toho bylo možno dosáhnout. Předvedeme nejprve pozici Husserlovu. Husserl nazírá moderní evropský vývoj z hlediska svého racionalismu, který sám sebe považuje za radikalizovaného následovníka racionalistické tradice, jež od doby starých Řeků prochází dějinami a je, podle jeho názoru, základem evropské kulturní tradice. Tento racionalismus lze nazvat kulturou nahlédnutí. Vyznačuje se tím, že jsoucno je přístupné v nahlédnutí, že je předmětem nazírání v širokém smyslu slova. Husserlův ""princip všech principů"", který říká, že každé poznání je nakonec založeno na původním nazření, je výstižnou formulací tohoto racionalismu. Úsilí o původnost, směřování k prvotnímu prameni, k prapůvodnímu založení, je podle něho nejčistším racionalismem. Jím chce Husserl překonat jak abstraktní intelektualismus, tak i moderní iracionalismus. Z tohoto důvodu je mu tím původním nazírání a to, co je v něm dáno. Nazírání kat'exochén je však ""tělesná"" přítomnost nazíraného. Ratio míří na jsoucno v originále a dosahuje jej jakožto nazření. Tím je také zdůvodněno, že jsoucno jakožto něco nazíraného musí být nutně objekt. Objektita je podmínkou možnosti racionality, podmínkou toho, že něčemu můžeme rozumět. V nazírání je dále zakotvena možnost zodpovědného postoje myslitele vůbec, a tím i pojetí myšlení jako úkolu, jako mravního poslání. Neboť zodpovědný postoj je takový, v němž není nahlédnutí regulováno, poměřováno míněním, nýbrž mínění nahlédnutím. Filosofie jakožto život v pravdě je realizací totálně zodpovědného postoje. Ratio se zakládá v mravnosti, ale samo ji také teprve činí možnou. Racionální porozumění realitě v celku je tudíž první ze všech povinností. Patrně tím byl diktován rovněž ideál rozumění, o něž má usilovat filosofie. Pseudoracionalismus pozitivismu počínaje Comtem odmítal každé jiné vysvětlování než to, které bylo založeno na čistém, v matematických formách se pohybujícím popisu faktů. Husserl tento pozitivismus sice odmítá a domnívá se, že filosofický rozum musí pronikat do bytnosti věcí, jsoucen, s pozitivismem všeho druhu však sdílí odmítání kauzálního výkladu. Spolu s pozitivisty se domnívá, že tam, kde si většina myslí, že věda, obzvláště matematická přírodověda, vysvětluje, jedná se pouze o umožňování zkušenostního předvídání. Husserlova Krisis vidí důsledky plynoucí z formálního charakteru moderní matematiky, jež je sice moderní teoretickou přírodovědou s velkým úspěchem aplikována, přitom se z ní však vytrácí tradiční samozřejmost, s níž byla tak dlouho realisticky interpretována. Ani ta nejexaktnější kauzalita a legalita podle Husserla svět nevysvětluje, není vysvětlením jsoucna. Je přesným, exaktním, systematickým předvídáním, které však v základě (principiálně), vzhledem ke své empirické komponentě, nepřekračuje modus rozumění, jenž je vlastní naivnímu spolehnutí se na ""zvyklosti"" věcí a jejich pravidelnost. Co má věda navíc, čerpá z nazírání bytnosti. To je pramen vhledů do bytnosti, jež zakládají exaktní vědy. Ale ani ty neskýtají ještě vysvětlení světa, nýbrž pouze regionální systematiku a s její pomocí může pak dojít k exaktnímu předvídání. Vysvětlování světa nemůže nikdy být něco takového jako ideové roucho, přehozené přes empirii. Vysvětlování světa je objasňováním apriorní korelace mezi vědomím a objektem, korelace, která tedy může být nikoli empiricky kauzální, a jejímž reelním pólem tedy také není konečné empirické vědomí, nýbrž čisté, transcendentální, přesto však v čistě reflexivní a absolutní vnitřní zkušenosti uchopitelné vědomí, jež si na základě zásadních úvah, které se týkají jeho vztahu k obyčejné, metodicky nepročištěné vnitřní zkušenosti a které je od ní odlišují, může podle Husserla osobovat právo být půdou absolutního poznání (totiž v případě původního intuitivního poznání). Výsledek zkoumání této korelace skýtá to, co můžeme nazvat ""konstitucí"" předmětnosti v čistém vědomí - teprve když nahlédneme, že každý typ objektu musí být podle svého řádu pojat jako smysl, tj. intencionální (tj. ideální) pól nějaké duchovní aktivity, kterou lze v čistém názoru (reflexivně a eideticky) převést na její bytostnou typiku a ideální genesi, je jsoucno pochopeno ve svém bytostném smyslu: a teprve tato intuice, toto pomalu, ale v naprosté zajištěnosti půdy bytí postupující nazření posledních základů, lze nazývat filosofickým vysvětlením a objasněním. Když tedy Husserl prostřednictvím fenomenologické ἐποχή rezignuje na všechny předpoklady, které by mohly sloužit jako premisy pro teorémy, teze o obsazích světa (samozřejmě včetně skutečnosti světa a kauzality ve světě), pak to nečiní proto, aby pozitivisticky rezignoval na vysvětlování a objasňování světa, nýbrž proto, aby dovedl do konce svůj program intuitivního racionalismu. @̓Εποχή není zřeknutím se osvětlování světa, nýbrž branou, která k němu vede, ba oním osvětlováním světa samým. 1) Z německého originálu přeložili Ivan Chvatík, Miroslav Petříček a Ivan Santar. (Pozn. vyd.) 2) První verze této statě pod názvem Nebezpečí technizace ve vědě u Edmunda Husserla a bytostné jádro techniky jako nebezpečí u Martina Heideggera, viz str. 147–160 tohoto svazku. (Pozn. vyd.) 3) Viz k tomu L. Eley, Einleitung des Herausgerbers, in: E. Husserl, Philosophie der Arithmetik, vyd. L. Eley, Den Haag 1970, str. XV. Eley zároveň poukazuje na to, že aktuální nekonečnost (= mathesis universalis) odporuje redukci na konečnou subjektivitu. 4) E. Husserl, Die Krisis der europäischen Wissenschaften und die transzendentale Phänomenologie, in: Husserliana, VI, Den Haag 1954, str. 130. Česky: E. Husserl, Krize evropských věd a trascendentální fenomenologie, přel. O. Kuba, Praha 1972, str. 149. (Pozn. vyd.) 5) Tamt., str. 127 [česky: cit. vyd., str. 146]. 6) Tamt., str. 129 n. [česky: cit. vyd., str. 148 n.]. 7) V této druhé verzi textu bylo na tomto místě vloženo 8 číslovaných stran německého textu, které dostaly signaturu 17g/3-10. Jejich překlad zde uvádíme pod čarou: »Konečně se ale díky fenomenologické práci vykonané na nově získané transcendentální půdě, jež ukázala smysl bytí jakožto založený v intencionálně definované intersubjektivitě, naskytla příležitost zevrubně popsat pojem rozumu, který se tohoto zakládání činně účastní, a s ním související pojem vědy. Tuto příležitost nabízela krize věd o světě, jež stále více upoutávala Husserlovu pozornost; kritika ""přirozeného vědění"" a jejího pojetí pravdy byla přece již prvním podnětem ke vzniku fenomenologické filosofie. [Srv. E. Husserl, Die Idee der Phänomenologie, in: Husserliana, II, Den Haag 1950, 1. přednáška, str. 17–26; česky: Idea fenomenologie, přel. M. Petříček, Praha 2001, str. 25–32.] Nyní se k tomu přidalo něco nového - veřejně se projevující krize důvěryhodnosti oné vědy, krize, jejíž kořeny tkvěly v bytnosti této vědy, v její zároveň nejúspěšnější, a přece upadlé poslední podobě. Moderní matematická přírodověda posledních padesáti let před první světovou válkou se tak ukazovala být svého druhu kvintesencí ""přirozeného vědění""; nepochybná, a přece problematická jako vědění o světě a poznání světa vůbec, jen vystupuje ve vědomí ""smysluprázdnosti"" do popředí její problematický charakter. Tato nanejvýš objektivní, zcela objektivovaná věda je najednou uprostřed svých úspěchů v koncích. Z bytostných důvodů (právě proto, že je tak veskrze objektivní, zbavená jakéhokoli ""smyslu"") nemůže člověku v konkrétnosti jeho života nic říci, nemůže sebe samu jako vědu zdůvodnit (ospravedlňuje se pouze zvenčí, skrze aplikaci, skrze úspěchy). V naivní víře ve vědu Husserlových mladých let nebylo ještě toto jasné. Po první světové válce však ví již každý, že věda sama o sobě žádný smysl nemá a žádný nemůže poskytnout. Je to věda přirozeného vědění, právě ta, kterou chtěla fenomenologie překonat. Je tu tedy příležitost ještě jednou se této vědě postavit. Ale jak se jí postavit? Tak, že proti ní postavíme novou filosofii vědy - že by snad tím způsobem jako Heidegger ve své nástupní přednášce [M. Heidegger, Was ist Metaphysik?, in: GA, sv. 9: Wegmarken, Frankfurt a. M. 1976, str. 103–122; česky: Co je metafyzika?, přel. I. Chvatík, Praha 1993, str. 37–67.], kde je proti myšlence filosofie jako přísné vědy postavena idea metafyziky jakožto filosofie ve vlastním smyslu, jako dění, které je totožné se smyslem lidského bytí, se základním děním lidské existence? Tváří v tvář této situaci, kde na jedné straně otevřeně propukla krize přirozeného vědění a na druhé straně se dostává ke slovu filosofie nevědeckého rázu (metafyzika, viz Heideggerovu nástupní přednášku), musel být nyní Husserlův způsob vidění ve fenomenologii nově formulován, bylo zapotřebí ukázat, že stanovisko Husserlovy fenomenologie je jednak dost široké na to, aby mohlo zvládnout skutečné problémy života, a že na druhé straně právě tím osvědčuje svou hluboce pojatou, nezploštělou racionalitu a v ní zakotvenou vědeckost. To tedy byla pohnutka tohoto posledního velkého roz-vrhu, přednášek ve Vídni a v Praze v roce 1935 a knihy o krizi. Transcendentální fenomenologie si musela dokázat, že právě tímto svým předsevzetím - krizi vědy překonat prohloubením vědy, krizi rozumu překonat tím, že rozum sám přijde k rozumu a nad sebou se zamyslí, krizi lidstva čelit překonáním oné konstrukce a abstrakce, která člověka ochromuje - má převahu nad pokusy svých současníků, kteří se chtějí vyhnout krizi způsobem, jenž se sice dovolává tradice, jinak je ale iracionální (překonání ""vlády"" logiky ve filosofii!). Tento Husserlův podnik si vynutil také nový obrat v metodě. Měla-li být skutečně uchopena bytnost a přítomná situace vědy, muselo se to stát způsobem, který u Husserla dosud nebyl v tomto měřítku vyzkoušen: musela být rozvržena celá budova smyslu, geneze smyslu celého tohoto útvaru zvaného matematická přírodověda - a to vše fenomenologickým způsobem. Nikoli na základě přibližných hypotéz, nýbrž uchopením všech bytostných kroků, jež smysl tohoto útvaru vyžaduje, se mělo dojít k fenomenologii jako jediné cestě z krize, v níž se věda ocitla. Na konci této cesty se měl ukázat smysl nejen přírodovědy, nýbrž přírody samé; i pravý smysl vědy, a to vědy jakožto filosofie. Husserl se sice k dějinným úvahám uchýlil již dříve, např. v historické části přednášky o První filosofii. [E. Husserl, Erste Philosophie, Erster Teil: Kritische Ideengeschichte, in: Husserliana, VII, Den Haag 1956.] Ale zde je přece jen něco docela nového: Husserl nastupuje cestu historické destrukce intencionálního útvaru smyslu, který vedle pravých motivací vznikl na základě všelikého opomenutí a bloudění. K vyrovnání se s krizí vědy očividně nestačí provádět ἐποχή a redukci a odkrývat transcendentální vědomí, neboť tímto způsobem si bludný intencionální výtvor podržuje svou integritu a jeho fascinující účinky působí dál. Základní lidský předsudek bytí o sobě nemůže sice být vymýcen jinak než fenomenologickou redukcí, zde se však nejedná v první řadě o tento základní předsudek, nýbrž o jeho dobovou podobu. Takové historické předsudky (jako právě předsudek o základních matematických skutečnostech) lze očividně odstranit pouze historickým zamyšlením, jež probere jejich genezi, zvýslovní, jaké má mezery a kde se na co zapomnělo, a zjistí, kde byly na této dráze nevědomky nastaveny výhybky vedoucí ke krizi. Ale tím, že do své fenomenologie přibírá proceduru historické destrukce, schvaluje Husserl základní postup heideggerovské fenomenologické ontologie a musíme se ptát, nakolik lze právě tuto proceduru kombinovat s husserlovskou verzí transcendentalismu, aniž by byla ohrožena jednotnost Husserlovy doktríny. Husserlovo zamyšlení začíná obligátním tématem jeho filosofie - smyslem matematična. Moderní přírodověda je matematická. Matematika jako věda je objev Řeků učiněný z hlediska exaktní, axiomatizované geometrie. Geometrická matematika však není universální teorie. Vytváří jednotlivé, konečné ostrůvky exaktní teorie, většinou okolo privilegovaných útvarů: trojúhelníka, kruhu, pravidelných těles, proporcí, statických vztahů, idealizovaných oběžných drah hvězd... Moderní doba přejímá od Starých princip exaktnosti, jde však ihned dál, tím, že se od začátku snaží o docela novou matematiku, a to především geometrii, která už neteoretizuje kolem privilegovaných tvarů, nýbrž snaží se uchopit každý tvar, ať je jakýkoli. K tomu se používá abstraktní algebra a rozbíhá se aritmetizace geometrie; na scénu postupně přichází formální matematika. Rozvíjí se analytická geometrie, matematika kontinua a s nimi se vynořuje nový motiv: o co marně usilovali Démokritos a Platón, matematická skutečnost, to by snad mohlo být touto novou matematikou dosaženo; objevuje se ""idea racionálního nekonečného veškerenstva ovládaného systematikou racionální vědy,"" a ta se přirozeně vyformovává do podoby matematické přírodovědy. Důvod tohoto matematického nadšení je ale zvláštní: je jím nikoli pouze teoreticko-praktický úspěch, nýbrž identitní charakter matematična. Matematika je systém pravd o sobě, abychom mluvili s Bolzanem. Matematická pravda je objektivní, nepřipouští ani stopu čehokoli individuálně-subjektivního. Chceme-li se tedy dostat k pravdě o sobě, která by platila o přírodě, nezbývá nic jiného než pochopit přírodu samu jako matematickou rozmanitost (což in concreto znamená: jako takovou ji idealizovat). Co všechno bylo v této ""galileovské"" motivaci obsaženo, je vyloženo v dlouhém, rozhodujícím a právem mnohými opěvaném § 9 Krize evropských věd, jenž představuje typicky husserlovskou spleť motivů, které je třeba mít v úplnosti před očima. Základní důležitost zde má poukaz na vznik matematiky samé jakožto geometrie. Exaktní útvary, z nichž geometrie vychází (bod, přímka, rovina, trojúhelník atd.), nevznikají ideací toho, co je dáno jako tvar v naivně smyslové zkušenosti, tj. výběrem ideálního z fantazijních obměn smyslové danosti, nýbrž teprve na základě idealizace. Ideací lze dojít nanejvýš k vyloupnutí základních tvarů, kolem nichž jakožto pregnantních tvarů názor krouží; idealizace je limitní přechod, jenž uchopuje kontinuum aproximací v jejich konvergenci, a tím klade idealitu, neexistující hranici. Tímto postupem je dovoleno pouze myšlení v čistých limitních útvarech, jež nadále nevykazují žádnou ""relativitu"", žádnou možnost zdokonalování ve směru k ... , a lze je tudíž myslet v čisté identitě. Na tomto základě je pak možno budovat operace jako vedení rovnoběžek a kolmic, konstruování součtů úhlů, vedení diagonál atd., tedy praxi v rámci ideálních tvarů. Tato praxe vede k možnosti exaktních, nerelativních vět o geometrických, exaktních, neexistujících tvarech: praxe, kterou měl na mysli Platón, podle něhož geometr myslí a nazírá v jiné rovině než v rovině δόξα. Výsledky této praxe budou pak konzervovány jako sedimenty každé jiné praxe, totiž obnovovány a tradovány v jakémsi ""vždy znovu"", aniž by bylo třeba myslet na smysl původních operací. Tento smysl, jako něco, co se samo o sobě už nepoužívá a není předmětem intence, tak bude také zapomenut a při zpětné aplikaci v měřičské praxi se dostává do popředí převážně tato stránka exaktnosti; geometrie zapomíná, že není ničím jiným než idealizovaným měřičstvím. Jinými slovy: geometrická exaktnost je hypotéza, jež neznamená nic jiného než stanovování podmínek, za nichž by byly možné nerelativní pravdy o měřitelných veličinách, pokud by existovaly. Na první pohled se při těchto zjištěních nejedná o nic jiného než o vypracování hypotetického charakteru matematiky (geometrie) v její aplikaci na konkrétní svět forem našeho okolí. Ve skutečnosti je to však konkrétní fenomenologické vykazování původu tohoto stavu věcí. Geometrie je původní formou právě tak matematiky jako i logiky a průkaz uvědomování si těchto idealit, jejichž bytostná identitnost je rozpoznána teprve v průběhu času, je zde obzvláště významný. Základní opomenutí, které s sebou nese geometrická praxe (to, co zde vede k odvratu od původu a umožňuje na něj zapomenout, je zaměřenost této praxe na výsledky), je pak půdou pro motivaci Galileiho myšlenky přírody. Ta vychází z tradicionalizované ideálně-geometrické praxe a zároveň z právě tak tradicionalizované praxe jejího aplikování na pozemské i na astronomické vztahy (obzvláště ty druhé se mu mohly jevit jako působivé modely toho, co je čistě geometrické) a Galilei, opíraje se o zkušenost, soudí, že geometrie ve sféře smyslového světa našeho okolí pomáhá k jednoznačnému určování, nebere v úvahu hypoteticko-relativní charakter tohoto určování: abychom se mohli dostat k identické, nerelativní pravdě, k pravdě o jsoucnu přírody o sobě, je nutno a stačí aplikovat matematickou metodiku na dosud neidealizované oblasti. Toto základní opomenutí zde tkví v samozřejmém Galileiho pythagoreismu, v jeho přesvědčení, že příroda o sobě je matematická (geometrická), jen je ji třeba pomocí exaktnosti zvládnout. Přichází nám na mysl platónská metafyzika se svým ztotožněním jasnosti s pravdou. Husserl ale nesleduje filosofické souvislosti této motivace, nýbrž vystopovává souvislosti, které leží ve věci geometrie samé a které zatemňují rozdíl mezi čistým a aplikovaným, od něhož tato praxe učí odhlížet. Pravá konkrece přírody nicméně dosud idealizována není. Neboť to, co uchopuje tradiční geometrie, jsou abstrakce pouhé formy, zatímco náplň, obsah prostorové formy zůstává stranou. Ale formy, jsou-li naplněny, jsou výřezy z živoucích časových souvislostí, kde jednotlivé vystupuje jedině ve vztahu k jinému: věci mají své ""zvyky"", které dosvědčují časovou podobu obsahu světa, a tam, kde se domníváme shledávat odchylky od těchto zvyků, ptáme se proč a nacházíme ""příčinu"". Jenže tato časová podoba je na tuto původní kvalitativní náplň vázána stejnou měrou jako ony původně dané útvary prostorové, a je tedy neexaktní a pravda k ní vztažená je subjektivně-relativní, nikoli objektivně-identická. Není to tedy žádná ""pravda o sobě"". Kdybychom se chtěli k nějaké takové pravdě dostat, museli bychom najít způsob, jak právě tuto konkrétní skutečnost světa matematicky zvládnout. Matematika na jedné straně předem přesně určila nerelativní, identické ideální objektivity a závazně je odkryla pro naše poznání; na druhé straně nalezla způsob, jakým můžeme to, co není poznatelné přímo, propočítávat, tzn. určovat v empirickém, idealitami aproximativně určeném světě naší zkušenosti, totiž oklikou. Konkrétní, ""smyslově"" naplněný svět dění, který má svou časovou podobu, však není přímo idealizovatelný (matematizovatelný = geometrizovatelný) tak, jako jsou idealizovatelné formy prostorové, a to z principiálních důvodů. Tato principiální nemožnost spočívá v tom, že existuje pouze jedna apriorní universální forma světa, forma časoprostorovosti (kde i ""časovost"" je třeba pojmout jako druh prostorové dimenze). ""Náplně"", které tvoří konkrétní kvalitativní obsah, jsou sice odstupňovány, ale nevykazují žádnou konvergenci k ideální limitě, která by příslušela - tak jako formy časoprostorové - k nějaké univer sální formě, do níž by se dala vepsat. Apriori názorně samodaného světa je ""spjatost"", vzájemná fundace forem a náplní a horizontová anticipace, podle níž každá změna, ať už tvaru či náplně, probíhá podle nějakých kauzálních vztahů. ""Nepřímá"" matematizace nyní naproti tomu znamená takzvané ""převedení"" kvalitativna na útvary exaktní formy časoprostoru. Slovo ""převedení"", které přitom tak lehkovážně užíváme, je zavádějící. Zakrývá totiž, o co se vlastně jedná, totiž postulát, že veškerá kauzalita ve vlastním smyslu se odehrává ve sféře těchto útvarů. V tom je implicitně obsaženo, že každé ""náplni"" je přiřazena nějaká taková struktura, kterou je třeba najít a její kauzální, přesně definovatelné fungování matematicky popsat. Tento postulát se může zprvu jevit podivným a dobrodružným, leží však ve směru vypracování a zpětné aplikace geometrie na názornou přírodu a v důsledku školního vzdělání se nakonec zdá být samozřejmým. U Galileiho samého byla ovšem tato koncepce přírody – kde veskrze všechno má nějaký matematický index a která je následkem toho universem exaktní kauzality, tedy svérázně aplikované matematiky – něčím novým a překvapivým.« (Pozn. vyd.) 8) Tamt., str. 131: ""Se zakusitelností něčeho objektivního je tomu stejně jako s možností zkušenosti nekonečně vzdálených geometrických útvarů a vůbec veškerých nekonečných 'idejí', např. také se zakusitelnosti nekonečnosti číselné řady..."" - [Přel. J. P. Srv. překlad O. Kuby v českém vydání, cit. výše, str. 151.] 9) Tamt., str. 51 n. [česky: cit. vyd., str. 72 n.]. 10) E. Husserl, Die Krisis, cit. vyd., str. 18 n. [česky: cit. vyd., str. 41 n.]. 11) Tamt., str. 19, str. 49 [česky: cit. vyd., str. 42, str. 70]. 12) Tamt., str. 29 n. a str. 32–36 (náplně) [česky: cit. vyd., str. 50–52 a str. 54–58]. 13) Tamt., str. 42–45, str. 48 [česky: cit. vyd., str. 64–67, str. 69]. 14) Tamt., str. 48 a 53, srv. o technice také str. 54 [česky: cit. vyd., str. 70, 74 a str. 75]. 15) Tamt., str. 51 [česky, cit. vyd., str. 73]. 16) Tamt. - prostředky pro techniku. 17) Srv. k tomu W. Biemel, Reflexionen zur Lebenswelt-Thematik, in: Phänomenologie heute. Festschrift für Ludwig Landgrebe (Phaenomenologica, sv. 51), Den Haag 1972, str. 49–77, zvláště str. 61, také str. 62-65 [též in: W. Biemel, Gesammelte Schriften, sv. 1, Stuttgart-Bad Canstatt 1996, str. 97–129]. 18) Srv. M. Heidegger, Die Frage nach der Technik, in: Die Technik und die Kehre (dále TK), Pfullingen 1962, str. 22; viz též in: Vorträge und Aufsätze (dále VA), Pfullingen 19784, str. 26. (Pozn. vyd.) 19) V této druhé verzi textu bylo na tomto místě vloženo 7 číslovaných stran německého textu, které dostaly signaturu 3g/8/5–11. Jejich překlad opět uvádíme pod čarou: »""Z hlediska historického počítání času leží počátek novověké přírodovědy v sedmnáctém století. Technika pohonných strojů se naproti tomu rozbíhá až v druhé polovině století osmnáctého. Tato moderní technika, přestože je z historického hlediska pozdější, je z hlediska bytnosti, která v ní vládne, něčím dějinně dřívějším."" [M. Heidegger, Die Frage nach der Technik, in: TK, str. 22; in: VA, str. 26, překlad J.P.] - To dalekosáhle souhlasí s Husserlovým tvrzením, že ono bytostně technické se prosadilo v Galileiho přírodovědě tím, že byla přeskočena vrstva, kterou je svět našeho života, a tím, že chybělo zamyšlení, jež bylo nahrazeno úspěšným věděním; navíc však pozitivně vymezuje porozumění bytí, jež je vlastní přírodovědě a technice, jako ""Gestell"", tj. jako rozkazovačné disponování, které rozdíl mezi samostatností a předmětností nechává rozplynout v nivelizující síti totální zjednatelnosti všeho. Oba myslitelé nahlížejí, že technika jakožto technizace, jako technické nazírání na vědění, zakládá moderní přírodovědu, že tedy technika není v žádném případě pouze aplikací, použitím přírodovědy. Oba také zdůrazňují, že toto technické je důvodem nenázornosti moderní fyziky. U Husserla k ní nenázornost patří proto, že se fyzika zásadně odvrátila od světa našeho života. Pokud jde o proměnu kauzality, zdůrazňuje Husserl jen přechod od předvědecké kauzality ""zvyklostí věcí"" k exaktní, matematické kauzalitě, nesleduje proměny filosofického pojetí ἀρχή v causa a v její moderní formy (u kartesiánů, Humea a Kanta): Heideggerův způsob interpretace matematických struktur, které fungují kauzálně, jakožto zjednány vládou Gestellu [M. Heidegger, tamt.], by mohl vysvětlit, jak je možné, že strukturální matematika, jež existovala v zárodku již v 17. století, se dostala v přírodovědě důrazně ke slovu teprve až v naší současnosti. Za zamyšlení stojí i srovnání mezi způsobem, jímž Husserl v Krizi charakterizuje galileiovskou proměnu přírody (Galilei - odhalující a zahalující genius) [E. Husserl, Die Krisis..., cit. vyd., str. 53; česky: cit. vyd., str. 74] a způsobem, jímž Heidegger charakterizuje kartesiánskou ontologii světa (res extensa), a to již v Bytí a času, § 21, a posléze newtonovské pojetí zákona setrvačnosti. [M. Heidegger, Die Frage nach dem Ding, Tübingen 1962, str. 59 nn.; též in: GA, sv. 41, Frankfurt a. M. 1984, str. 77 nn.] Husserl charakterizuje Galileiho reformu ani ne tak filosoficko-metafyzicky jako technicko-matematicky. Matematika, kterou Galilei používá, tedy stará geometrie, je použita nikoli v rámci hlubšího zamyšlení, nýbrž přímočaře technicky. Toto spojení absence hlubšího zamyšlení s technickou úspěšností vede k matematizaci přírody, k ideji exaktní kauzality a k nepřímé matematizaci [materiálních] náplní. Absence hlubšího zamyšlení zde znamená přehlížení vazby matematična k žitému světu a k jeho racionalitě omezené na praktické záležitosti. Neznamená to však, že Husserl přehlíží v této absenci roli metafyzična? V § 20 Bytí a času se Heidegger pokouší ukázat, jak se Descartes, pod vlivem tradiční myšlenky, že bytí přísluší Bohu a konečným substancím, nikoli univoce, stále více vyhýbá ontologické problematice, aby o bytí samém vůbec nemusel mluvit; jak odmítá substancialitu jako takovou a omezuje se na atributy vědění, z nichž pak vyplyne určení extensio; teprve na extensio je uchopitelná stálá přítomnost matematična. V přednáškovém cyklu Die Frage nach dem Ding z akademického roku 1934/1935, tedy z roku, kdy Husserl pracoval na své Krisis, je nyní ""matematično"" pojato zásadněji, a to v zamyšlení nad τὰ μαϑηματά, nad tím, čemu je na věcech nutno rozumět a priori jako podmínce toho, abychom se s věcí vůbec setkali. [M. Heidegger, Die Frage nach dem Ding, cit. vyd., § 18, str. 49–83; in: GA, sv. 41, str. 65–108; příslušnou pasáž přeložil do češtiny J. Polívka – srv. M. Heidegger, Novověká matematická přírodní věda, in: SciPhi (Scientia & Philosophia) (Praha 1994), č. 6, str. 76–112.] To je ovšem později platformou, na níž bylo možno vykročit k výkladu kartesiánského cogito jako matematické zásady kat'exochén [M. Heidegger, Nietzsche, sv. II, Pfullingen 1961, str. 161 n.; in: GA, sv. 62, Frankfurt a. M. 1997, str. 143], k výkladu pravdy jako jistoty. Zde tato platforma slouží k charakterizaci matematického rázu novověké přírodovědy, exemplifikované Newtonovou formulací zákona setrvačnosti. Heidegger zde o Newtonovi mluví podobně jako Husserl o Galileim [""odkrývající a zakrývající genius"" in: E. Husserl, Die Krisis..., cit. vyd., str. 53; česky: Krize..., cit. vyd., str. 74]: rozvoj budoucí přírodovědy Newton ""právě tak podpořil, jako zbrzdil"". [M. Heidegger, Die Frage nach dem Ding, cit. vyd., str. 59; in: GA, sv. 41, str. 77.] Jakým způsobem Newton rozvoj přírodovědy podpořil, je na rozvoji matematického rozvrhu přírody jasné. Jakým způsobem jej zbrzdil, je naznačeno na straně 73 [tamt., str. 73; in: GA, sv. 41, str. 95], kde je ukázáno, že ""bližší určení vztahu matematična ve smyslu matematiky k názorné zkušenosti s danými věcmi a k věcem samým"" bylo ""překryto výsledky a pokroky vědecké práce"". Smím-li tato slova interpretovat v souvislostech, které jsem zde nastínil, je zde vyjádřena podobná myšlenka, jakou Husserl zdůrazňuje v Krizi: úspěchy přírodovědy, ""technické"" nastavení na výkon vedou k rozbití souvislosti s konkrétní názornou věcí. Tato paralela sahá ještě dále. Husserl vidí matematično v obyčejném smyslu jako apriorní, tj. aktivní produkt výslovné činnosti; podle Heideggera tkví tato činnost v sebepředbíhajícím rozvrhu, který si klade něco před sebe, tedy v původním matematičnu, a odvozuje z toho pak primát metody a specifický moderní subjektivismus. To je v souladu s tím, co říká Husserl, že totiž moderní přírodověda zaměňuje metodu s metafyzikou, pojímá své metodické konstrukce jako reálné jsoucno.« (Pozn. vyd.) 20) Povšimněme si přitom, že Heidegger nepoužívá termínu ""svět našeho života"", nýbrž mluví o ""přirozeném pohledu na svět"" aj. 21) M. Heidegger, Was heißt Denken, Tübingen 19612, str. 49. 22) M. Heidegger, Die Frage nach der Technik, in: TK, str. 19 n. [in: VA, str. 23 n.]. 23) Tamt., in: TK, str. 16 [in: VA, str. 20]. 24) Tamt., in: TK, str. 16-20 [in: VA, str. 20-24]. 25) Tamt., in: TK, str. 22 [in: VA, str. 26]. 26) Tamt., in: TK, str. 14 a 17 [in: VA, str. 18 a 21]. 27) Srv. M. Heidegger, Die Frage nach dem Ding, cit. vyd., str. 171 [in: GA, sv. 41, str. 222]. 28) Zde končí shodná část první a druhé verze. Od tohoto místa se texty liší, viz pozn. f) na str. 151 tohoto svazku. (Pozn. vyd.) 29) M. Heidegger, Die Frage nach der Technik, in: TK, str. 26 n. [in: VA, str. 30 n.]. 30) ""všelék"" – z řeckého Πανάκεια, Panakeia božská personifikace léčivé byliny na všechny neduhy, dcera božského léčitele Asklépia. (Pozn. vyd.) 31) J. W. Forrester, World Dynamics, Cambridge 1971. (Pozn. vyd.) 32) ""Ablösung der behauptenden Kraft vom Prädikate"" (rkp. z 5. 8. 1906). [Viz Einleitung in die Logik, in: G. Frege, Schriften zur Logik und Sprachphilosophie. Aus dem Nachlaß, vyd. G. Gabriel, Hamburg 1971, str. 74 n.] 33) Srv. M. Heidegger, Vom Wesen der Wahrheit, in: GA, sv. 34, str. 188 n.; česky: O pravdě a bytí, přel. J. Němec, Praha 1993, str. 39. Dále srv. M. Heidegger, Was ist Metaphysik?, in: GA, sv. 9, Frankfurt a. M. 1976, str. 114; česky: Co je metafyzika?, přel. I. Chvatík, Praha 1993, str. 53. (Pozn. vyd.) 34) Srv. k tomu otázky na počátku § 33 Ideen, sv. I; též in: Husserliana, III, Den Haag 1976, str. 66. 35) M. Heidegger, Sein und Zeit, cit. vyd., § 18. (Pozn. vyd.) 36) Na konci autorského strojopisu 2. verze bylo ještě vloženo 8 německých rukopisných stran označených sg. 17g/38–45, které nyní v překladu následují. (Pozn. vyd.) 37) W. Marx, Vernunft und Welt (Phaenomenologica, sv. 36), Den Haag 1970, str. 58. (Pozn. vyd.) 38) Srv. M. Heidegger, Sein und Zeit, cit. vyd., § 60. (Pozn. vyd.) 39) V pozůstalosti byl na jiném místě nalezen ještě další německý náčrt III. kapitoly označen sg. 3g/8/18–19, který zde v překladu uvádíme: »III. Co bylo dosud řečeno, je dotvrzeno tím, že oba myslitelé přibližně v téže době - ve třicátých letech - začali rozvíjet uvažování o dějinách, jež je sice v podstatném ohledu podmíněno obrovským rozdílem, pokud jde o systematická východiska obou myslitelů, přesto však vykazuje mnohé styčné body, které zajisté nejsou náhodné. Když rozhodující úsek novověkých evropských dějin vidí oba v době vzniku moderní přírodovědy a jejího matematického instrumentu, příliš se to neliší od toho, co si myslí i většina ostatních. Oba to však činí způsobem, který nezanechává pochyb o tom, že v zaujetí stanoviska k tomuto úseku dějin se skrývá rozhodnutí o smyslu Západu, o smyslu Evropy od starověku až dodneška - a snad i do budoucnosti. Husserl vidí specifičnost evropského vývoje, na rozdíl od všech ostatních, v tom, že je založen, nebo alespoň částečně založen v nahlédnutí, vidí v něm tedy úsilí o vytvoření lidstva existujícího v pravdě. (Lidstva založená na mýtu taková nejsou, poněvadž se jim vůbec neukázal rozdíl mezi nahlédnutím a míněním, a nejsou tedy s to uchopit problém pravdy.) ""Jediná cesta, jak uvést metafyziku, popř. universální filosofii do namáhavého postupu realizace, je taková cesta, která přivede latentní rozum k pochopení svých vlastních možností, a tím evidentně ujasní možnost metafyziky jako opravdovou možnost. Jedině tak se rozhodne ... zda se v řeckém lidství nevyjevilo poprvé, co je v lidství samém bytostně obsaženo jako entelechie. ... je-li člověk rozumová bytost (animal rationale), pak je takovou bytostí jenom proto, že celé jeho lidství je lidstvím rozumovým, latentně mířícím k rozumu nebo zjevně zaměřeným na entelechii, jež si sama sebe uvědomila, sama sobě se vyjevila a nyní z bytostné nutnosti uvědoměle řídí lidské dění. Filosofie, věda, byla by podle toho historickým pohybem vyjevování universálního rozumu, >vrozeného< lidství jako lidství."" (E. Husserl, Die Krisis..., cit. výše, str. 13-14 [česky: Krize..., cit. vyd., str. 36 n.].) Empirická lidstva až na jedinou výjimku by tedy byla lidstva latentního rozumu, zatímco evropské lidstvo, které v řecké filosofii získalo účast na ""entelechii lidstva"" (vytčení cíle), by bylo lidstvo rozumu přicházejícího k sobě samému. Poněvadž však rozum lidstva, správně filosoficky pochopeno, je světový rozum, lze Husserlovo pojetí dějin pochopit jako jistého druhu opakování pojetí dějin v německém idealismu, opakování na rovině fenomenologie. Husserl v tomto textu otevřeně mluví o metafyzice, o nauce o jsoucnu v celku. Ta se pro něho očividně kryje s doktrínou absolutního světového rozumu, který přichází k sobě samému, který přechází z latence k bdělému stavu a k sebevědomí. Metafyzika, kterou tak má před očima, je spjata s teleologickou filosofií dějin, nejvyšší jsoucno se vynořuje v souvislosti se světovou theologií, sice diskrétně, ale zřetelně. Husserlova metafyzika je zároveň naukou o bytí jsoucna - totiž o rozumu přicházejícím k sobě samému - a o nejvyšším jsoucnu, které uvádí do chodu světový telos: má tedy klasickou metafyzickou strukturu esence a existence, je to ontotheologická metafyzika.« (Pozn. vyd.) Srv. D. H. Meadows, cit. výše. (Pozn. vyd.) M. Heidegger, Die Frage nach der Technik, in: Die Technik und die Kehre (dále TK), Pfullingen 1962, str. 35; též in: Vorträge und Aufsätze (dále VA), Pfullingen 19784, str. 39. (Pozn. vyd.) E. Husserl, Nachwort zu meinen ""Ideen zu einer reinen Phänomenologie und phänomenologischen Philosophie"", in: Jahrbuch XI (Halle 1930), str. 561; Sonderdruck, str. 13. [Viz též in: Husserliana, V, Den Haag 1952, str. 152.] Tamt., str. 562. W. Biemel, Einleitung des Herausgebers, in: E. Husserl, Husserliana, II: Die Idee der Phänomenologie. Fünf Vorlesungen, Den Haag 1950, str. VIII; česky in: E. Husserl, Idea fenomenologie, cit. vyd., str. 12. (Pozn. vyd.) E. Husserl, Ding und Raum. Vorlesung 1907, in: Husserliana, XVI, Den Haag 1973. (Pozn. vyd.) Srv. A. de Waelhens, Phénomenologie et Vérité, Paris 19652, str. 155. (Pozn. vyd.) E. Husserl, Ideen zu einer reinen Phänomenologie und phänomenologischen Philosophie, sv. I, in: Husserliana, III, Den Haag 1950, str. 67. Tamt., § 32, str. 67. --------------- ------------------------------------------------------------ --------------- ------------------------------------------------------------",0
805,954,"Technická epocha a oběť. Záznam z rozhovoru s prof. Patočkou, říjen 1973.",1979,,0
806,955,SPISOVATEL A JEHO VĚC,1979,,0
807,956,STUDIE O DIVADLE,1979,,0
808,957,VZPOMÍNKY A NEKROLOGY,1979,,0
809,958,PŘIROZENÝ SVĚT A POHYB LIDSKÉ EXISTENCE,1980,,0
810,959,Přirozený svět a fenomenologie,1980,,0
811,960,Postface de l’auteur au Monde naturel comme probleme philosophique,1980,,0
812,961,Subjektivní východisko a objektivní biologie člověka,1980,,0
813,962,Pokus o přepracování studie Přirozený svět a fenomenologie,1980,,0
814,963,Fenomenologie vlastního těla,1980,,0
815,964,Phänomenologie und Metaphysik der Bewegung,1980,,0
816,965,Koncept přednášky o tělesnosti,1980,,0
817,966,Fenomenologie posmrtného života,1980,,0
818,967,Přeskočení přirozeného světa,1980,,0
819,968,Hermeneutický problém,1980,,0
820,969,E. Mach,1980,,0
821,970,K fenomenologii a ontologii pohybu,1980,,0
822,971,Lidský život – pohyb ukazování,1980,,0
823,972,Existence jako pohyb,1980,,0
824,973,Pohyb,1980,,0
825,974,"Rozvrh, příprava a koncept doslovu k francouzskému vydání díla ‘Přirozený svět jako filosofický problém’",1980,,0
826,975,"Tělo, možnosti, svět, pole zjevování",1980,,0
827,976,K článku Weltganzes und Menschenwelt,1980,,0
828,977,Liebe als Bewegung,1980,,0
829,978,"Filosofie, problém posvátného a božského",1980,,0
830,979,"Římská rodina, akceptace, pieta",1980,,0
831,980,Každodennost – výjimečnost,1980,,0
832,981,Porozumění pro bytí a porozumění pro vlastní (lidské) jsoucno,1980,,0
833,982,JAN AMOS KOMENSKÝ I. PUBLIKACE DO ROKU 1957.,1980,,0
834,983,JAN AMOS KOMENSKÝ II. SV. 1–2. PUBLIKACE OD ROKU 1958.,1980,,0
835,984,JAN PATOČKA – OSOBNOST A DÍLO,1980,,0
836,985,KACÍŘSKÉ ESEJE O FILOSOFII DĚJIN,1980,,0
837,986,DVĚ STUDIE O MASARYKOVI,1980,,0
838,987,Dopis Vlastě Chramostové,1980,,0
839,988,J. A. KOMENSKÝ. GESAMMELTE SCHRIFTEN ZUR COMENIUSFORSCHUNG (GS/JAK-I). ,1981,,0
840,989,2.46a. Gutachten betreffend die Doktorarbeit „Comenius...“ von M. Blekastad,1981,,0
841,990,2.47. Bemerkungen zur Comeniusforschung aus dem Briefwechsel,1981,,0
842,991,NEJSTARŠÍ ŘECKÁ FILOSOFIE,1981,,0
843,992,ČTRNÁCT DOPISŮ JANU VLADISLAVOVI,1981,,0
844,993,SAGGI ERETICI SULLA FILOSOFIA DELLA STORIA,1981,,0
845,994,ESSAIS HÉRÉTIQUES SUR LA PHILOSOPHIE DE L’HISTOIRE,1981,,0
846,995,Hlubina bezpečnosti a Cusanus,1982,,0
847,996,"Fenomén, jev a originál (Pracovní rozhovor)",1982,,0
848,997,PŘIROZENÝ SVĚT A POHYB LIDSKÉ EXISTENCE. SV. 4 (AS/PS-4).,1983,,0
849,998,"Tělo, společenství, jazyk, svět",1983,,0
850,999,Problém přirozeného světa,1983,,0
851,1000,JAN AMOS KOMENSKÝ III. NEPUBLIKOVANÉ PRÁCE. SV. 1: DOKONČENÉ STUDIE.,1983,,0
852,1001,3.48. Komenský a Cusanus,1983,,0
853,1002,3.49. Vnější a vnitřní historie Didaktiky,1983,,0
854,1003,3.50. Didaktika a Pansofie,1983,,0
855,1004,3.51. Transcendentalia a kategorie,1983,,0
856,1005,3.52. Prodromus,1983,,0
857,1006,3.54. Theatrum universitatis rerum,1983,,0
858,1007,3.55. Triády Cusanovy a triády Komenského,1983,,0
859,1008,"3.56. Sensus, ratio, fides a synkritická metoda",1983,,0
860,1009,3.57. Fyzika a její principy,1983,,0
861,1010,3.58. Docta ignorantia a její vztah k pansofii,1983,,0
862,1011,3.59. Geistige Biographie des J. A. Comenius,1983,,0
863,1012,3.60. Komenského Všeobecná porada (Neuveřejněný závěr),1983,,0
864,1013,"3.61. Doslov „Cesta světla, předosvícenská brána k osvícenským ideálům“ ke knize Via Lucis",1983,,0
865,1014,3.62. Nepublikovaná část článku „J. A. Komenský a dnešní člověk“,1983,,0
866,1015,JAN AMOS KOMENSKÝ III. NEPUBLIKOVANÉ RUKOPISY Z POZŮSTALOSTI. SV. 2: FRAGMENTY.,1983,,0
867,1016,3.63. Descartes a Komenský – Jejich vztah v světle nových nálezů hallských,1983,,0
868,1017,3.64. Campanella a Komenský,1983,,0
869,1018,3.65. Koncepce pěti světů u Campanelly a sedmi reálních světů Komenského,1983,,0
870,1019,3.66. Komentář k vydání Komenského „Lexicon reale pansophicum“,1983,,0
871,1020,3.67. Náčrt: O pojetích Komenského,1983,,0
872,1021,3.68. Komenský a přírodovědné vyučování.,1983,,0
873,1022,"3.69. Přehled vývoje názorů o pralátce, prvcích a jejich vlastnostech u vynikajících chemiků 16.–17. století.",1983,,0
874,1023,3.70. O filosofii J. A. Komenského,1983,,0
875,1024,"3.71. [Dvě stránky, psané rukou a značené pouze římskou II a stranou 16 a 17.]",1983,,0
876,1025,3.72. Komenský a program národního humanis,1983,,0
877,1026,3.72. Komenský a program národního humanis,1983,,0
878,1027,3.73. Komenského mírové úsilí,1983,,0
879,1028,"3.74. Tři „racionalistická“ díla o řešení krize: Komenského „De emendatione“, Comtův „Systeme de politique positive“ a Husserlova „Krisis“",1983,,0
880,1029,3.75. Poznámkový aparát ke studii Filosofické základy Komenského pedagogiky.,1983,,0
881,1030,JAN AMOS KOMENSKÝ III. NEPUBLIKOVANÉ RUKOPISY Z POZŮSTALOSTI. SV. 3.: DIDAKTIKA A PANSOFIE. STUDIE K FILOSOFII VÝCHOVY J. A. KOMENSKÉHO.,1983,,0
882,1031,PLATON ET L’EUROPE. Séminaire privé du semestre d’été 1973.,1983,,0
883,1032,PLATÓN. PŘEDNÁŠKA Z LET 1947–49.,1983,,0
884,1033,Heidegger,1984,,0
885,1034,JAN AMOS KOMENSKÝ (II). NACHGELASSENE SCHRIFTEN ZUR COMENIUSFORSCHUNG (GS/JAK-II).,1984,,0
886,1035,"UMĚNÍ A FILOSOFIE. SOUBOR STATÍ, PŘEDNÁŠEK A POZNÁMEK. SV. 4, DODATKY.",1985,,0
887,1036,Prostor a jeho problematika,1985,,0
888,1037,Zu Roman Ingardens Philosophie des malerischen Kunstwerks,1985,,0
889,1038,Čas a věčnost u Karla Hynka Máchy,1985,,0
890,1039,Winckelmannovo pojetí stylu,1985,,0
891,1040,Rieglovo pojetí antického umění,1985,,0
892,1041,Několik poznámek o poměru Hegel – Schnaase,1985,,0
893,1042,Památková péče,1985,,0
894,1043,Co je kritika?,1985,,0
895,1044,O podstatě kritiky,1985,,0
896,1045,LA CRISE DU SENS,1985,,0
897,1046,SÓKRATÉS. PŘEDNÁŠKA Z LETNÍHO SEMESTRU 1947.,1985,,0
898,1047,ARISTOTELÉS. PŘEDNÁŠKA Z LETNÍHO SEMESTRU 1949.,1985,,0
899,1048,LA CRISE DU SENS sv. 2. Masaryk et l’action.,1986,,0
900,1049,"UMĚNÍ A FILOSOFIE SV. 1–3. 2.,",1986,,0
901,1050,Zamyšlení nad Evropou Skizza z pozůstalosti.,1986,"Zamyšlení nad Evropou (1976) Evropa se budovala po tisíciletí a zničila se za třicet let, ohraničených dvěma světovými válkami, které vlastně byly válkou jedinou. Tento útvar mocensky ovládl celou planetu, ale nemohl se udržet na vrcholu. Odešel bezpříkladně úpadkovým způsobem; tento pád je největší událost v dějinách světa. Dnes prožíváme začátek konce a tento konec je stále pod tematickou úvahou našeho konání. Chceme zde podat hrst úvah, fakt a dat, nepretendujících na úplnost, ale které mají navodit přemýšlení o těchto základních otázkách. Autor se těmito otázkami již delší dobu zabývá. To, co bude následovat, je jakýsi pokus o resumé. První otázka zní: co je to Evropa, o které mluvíme? Hegel ve své práci o německé ústavě1 praví, že byly doby, kdy Evropa pociťovala náboženství jako základ státu, nejen koalice. Tento nedokončený spis z mládí, který nebyl uveřejněn za života, uvažuje na pokraji zhroucení římské říše, co to Německo je. Tvrdí, že Evropa byla státem. Z Hegelova hlediska je stát společenská organizace určená k tomu, aby společnou mocí ubránila to, co je jejím společným majetkem. Rozumí se západní Evropa, sjednocená v křižáckých válkách proti islámu, ve čtvrté válce i proti Byzanci. Tato jednota se utužila válkou. Byla dána povědomím, že to všechno patří tak nějak dohromady. O duchovním původu této jednoty není v době Hegelově pochybností, a to je správné, ač je tomu trochu jinak, než si Hegel představoval. Dualita světské a duchovní moci při určité supremacii duchovní moci je jedna ze tří verzí myšlenky sacrum imperium, která v době rozkladu římské říše uchvátila lidstvo a vykrystalizovala ve třech podobách. První podobou je kontinuita římské říše daná konstantinovskou reformou. Je to myšlenka, že římské impérium je opřeno o sakrální a světskou jednotu, vytvořenou ve východořímské říši. Druhá podoba spočívala na arabské myšlence profécie a arabští filosofové ji uvedli v úzký vztah k myšlence Platónova státníka. Třetí podoba, která potřebovala nejdelší čas a která nás nejvíc zajímá, je ta, která vykrystalizovala na evropském Západě. Z původního chaosu na půdě západořímské říše, z něhož postupně vyrůstalo nové impérium, posléze franského národa, a na druhé straně myšlenka duchovní moci, moci dalekosáhlé, ve světském smyslu sice vazalské vůči impériu, ale v duchovním ohledu naprosto nezávislé, s rostoucí supremacií vůči tomu, co se nazývá impérium. Co toto impérium vlastně bylo? Zrodil se stát v moderním smyslu slova? Ne, spíše něco jako internacionální organizace národů (gentes, ἔϑνη) nejrůznějších tradic a stupňů vývoje. Ale tato koexistence tří verzí téže myšlenky, že lidstvo má být organizováno na základě poslední, nejvyšší pravdy, která není z tohoto světa a vládne proto, že je pravda, a nikoli pozemská moc, určuje dějiny světa, kterým je mediteránní svět 4.-13. století. Rozšíření z oblasti dějin římského světa na to, co nazýváme Evropou, se stalo proto, že existují tyto tři verze. Arabové přinutili Evropu posunout se na sever až na Ebro a k východu až k nám a Sasům a do Pannonie. Tím se jeviště pozoruhodně rozšířilo. Historik a myslitel Adolf Dempf2 před 40 lety na tyto skutečnosti upozornil. Ale tehdy byla jiná situace: dnes uvažujeme po katastrofě Evropy. Proč sacrum imperium? Protože něco před ním ztroskotalo. Imperium, které nebylo ""sacrum"", ač se za takové považovalo jako instituce zároveň náboženská i světská. Jako nejen mocenský, ale i myšlenkový útvar. Je to ztroskotání úžasné, nesmírně úspěšné politické instituce, ztroskotání jistého myšlenkového útvaru, jistého plánu. Římské impérium podlehlo odcizení mezi svou imperiální mocí a svým publikem. Bylo odkázáno na morální sílu svého obyvatelstva. Odkud se vzal myšlenkový program pro římskou říši? Zase z dědictví, z dědictví, které zůstavilo Řecko, řecká filosofie, zejména stoická filosofie, která si vytkla za úkol realizovat zejména myšlenky klasické řecké filosofie (Sókratés, Platón, Aristotelés), to jest myšlenku o tom, že lidský život spočívá na moudrosti, statečnosti, disciplíně a spravedlnosti. A na tom stojí stát. Stát je zde státem spravedlnosti. Řečtí filosofové myslili stát, který nikdy neexistoval. Ale stoičtí filosofové měli odvahu říci, že tuto říši násilí a krve by bylo možno podbudovat touto myšlenkou. Ale byl římský stát vůbec schopen do sebe pojmout tento řecký ferment? Římský stát je státem, který chce vládnout za všech okolností. Nezáleží mu na etnickém složení, teritoriu, náboženství nebo vládní formě. Jen když je tato vláda úspěšná. Vládnutí samo je hodnotou, která rozhoduje, a vláda je samozřejmě nerozlučně spjata s majetkem občanstva, což je podklad vší vlády. Vládnout znamená mít. Proti tomu stojí řecká myšlenka, že stát má být státem spravedlnosti a práva, státem tří platných ctností, aby spravedlivý člověk, který je s to vydat o všem počet, mohl v takovém státě žít. Je to snaha o právnost proti despociím Dálného východu. Toto kolísání vyústilo v rozpad solidarity mezi státem a publikem a to vedlo k zániku římské říše. A odkud je to řecké dědictví? Řecké myšlení vzniklo jako reflexe velkých myslitelů na osud velkých řeckých obcí, zejména Athén, té velké polis, která první ukázala řeckou supremacii nad perskou mocí, ale sama se zničila vnitřními rozpory a náhodami. Platón o tom uvažuje způsobem, který se nedá srovnat s žádnou jinou myšlenkou. Odhalil reflexí nad touto katastrofou, že řecký člověk ve své snaze žít pravdivě - to jest tak, že všechno, co myslí a tvoří, je odůvodněno, nahlédnuto, že žije z nahlédnutí - že tento řecký člověk musí mít stát, ve kterém by mohl myslet a konat, aniž by nevyhnutelně přišel do konfliktu s faktickým státem, který ho zničí. Žít z nahlédnutí znamená starat se o duši. Z toho roste idea platónského státu, z toho roste i stoická myšlenka, kterou chtěli vložit do římského impéria. A myšlenka sacrum imperium je jen návrat k tomuto přesvědčení, že lidský život je třeba budovat na základě poslední, nejvyšší pravdy. Odtud plynou dějinné katastrofy a jejich dědictví. Za prvé katastrofa polis s dědictvím starosti o duši a katastrofa římského impéria s dědictvím řeckého dědictví, které nedokázalo vtělit ve svoji realitu. Za druhé myšlenka sacrum imperium. Každá katastrofa je zároveň branou ke generalizaci. Jak tento konflikt vypadá, vylíčil Platón realisticky a dramaticky v celém svém díle - konflikt člověka, který chce žít pravdivě se státem, který je jen zdáním spravedlnosti. Soud světa nad filosofem a soud filosofa nad světem. Z tohoto dědictví vyrostla Evropa a roste z něho až do 15. století. V této době dochází ke zvláštní změně: princip vládnout a mít vyšel znovu na povrch. Myšlenkou sacrum imperium byl totiž spíše překryt než překonán. H. Pirenne3 vyslovil myšlenku, že římskou říši nezničil nápor barbarů ze severu, ale nápor Arabů po moři v 7. století. Jakmile se Středozemní moře stalo ""arabským rybníkem"", přestal být nárok východní říše na vládu nad světem něčím reálným. Tak zanikla západní říše. Západní Evropa potřebovala mnoho staletí, než zmohutněla a zmocnila se v křížových výpravách Středomoří, mnohem důležitějšího než Jeruzalém. V této souvislosti učinil mohutný nápor kolonizace i z našich zemí kulturní půdu, a to během jediného století. Na západě je arabský nápor vržen zpět. Z uvolněných sil dochází ke skoku přes moře - ke skoku po bohatství a k setkání s předkolumbovským člověkem. Evropa se stává majetníkem či spíš lupičem světového bohatství, a to je přechod pozdního středověku do renesance a reformace, který je dosud dialekticky neprohlédnut. (Theologické a etické motivace v souvislosti se změnou života.) Omezíme se zde na konstatování, že se všechno v té době změnilo a že se změnilo také to, co člověka obracelo k péči o duši (= schopnost nahlédnutí, pravdy). Moudrost, statečnost a disciplinovanost (= to nejvyšší, to nejzákladnější a to zprostředkující) byly nahrazeny principem mít a vládnout. Ten princip je znám už v Římě, ale tam se společnost za něj styděla a předstírala vyšší zájmy. V okamžiku velkého skoku za světovým bohatstvím byla otevřena brána k vytvoření nové koncepce. To si vyžádalo ohromné úsilí, které nazýváme osvícenstvím. Stát přestává být institucí založenou na absolutní pravdě a stává se tím, o čem mluví Hegel: institucí na obranu společného majetku. Naše vědění se stává účinným věděním, které je s to něco udělat a soustřeďuje se na myšlenku působení. Co v antice platilo pouze pro produkci, platí zde i pro vědění. Naše vědění se dostává do úzkého styku s osobním úspěchem či neúspěchem. Osvícenství přineslo Evropě majetnický monopol vědy a techniky. V tom je cosi velikého a impozantního: možnost lidsky důstojného života pro velkou masu lidí - a to je síla osvícenství. Dosavadní svět byl vždy svět hierarchický a lidský život byl možný jen v úzkém okruhu. Je otázka, zda překonání této hierarchičnosti je něčím praktickým, v každém případě tu jde o něco nového. Je to americká myšlenka, prosazená osadníky v krajním anexu Evropy. Tento anex rozšířil známý svět, ale tím i politický svět. Změnil Evropu a posunul její střed - organismus, který si říkal ""Svatá římská říše národa německého"", se náhle dostal z centra na východ. Centrem se stává Francie a chce být tím, čím dřív bylo Německo. Stává se centrem osvíceneckého hnutí, které přichází z Ameriky. Zde tedy dochází k první amerikanizaci Evropy. Zároveň dostává Evropa ostrou hranici i na východě. Moskevské knížectví a později carství zdědilo tu druhou koncepci duchovní moci, konstantinovskou a byzantinskou, bez duality dvojí moci. Během sta let rozšířilo svou moc až k hranicím Číny. Tak je stará nadnárodní ""Evropa"" stlačena mezi dvěma obrovskými říšemi, dvěma závažími, která kdysi vznikla z jejího skoku po bohatství. V třicetileté válce ztrácí stará říše většinu své moci a nástupce ""druhé Evropy"" ji soustavně zatlačuje zpět (Polsko, Švédsko, Prusko). Zároveň tam vzniká podivuhodný absolutně centralistický systém, kde je všechno řízeno z jediného centra, které se opírá o miliony bodáků (Acton).4 Rusko ve spolupráci s Pruskem utváří další evropské dějiny. Když dojde poprvé - a to na evropské půdě - k setkání Ruska s Amerikou, začíná se mluvit o konci Evropy a o tom, kdo bude jejím nástupcem. Zdá se, že partnerem bude obecný revoluční princip. V době, kdy Napoleon zničil poslední zbytek římské říše, se odehrála zvláštní věc: v Německu dochází k básnické i filosofické reflexi nad osvícenstvím. Je ale už pozdě. Myšlení dovede ukázat meze osvícenství (Kant), stává se však nakonec samo jeho nástrojem. Kantův varovný hlas, že cesta pryč od starosti o duši má svůj konec, se nakonec stává zbraní zmocňování se světa. Německá filosofie zformulovala myšlenku dvojité reflexe, dialektiky, která nakonec posloužila revolučnímu boji; vytvořila myšlenku reflexe universa, z níž 19. století udělalo instrument národní pýchy. Hegel se snažil obnovit myšlenku státu, zakotveného v poslední pravdě - a vzniklo z toho přesvědčení, že nic není vyšší než stát. Sacrum imperium zahynulo velkolepou smrtí, ne jako Evropa. Devatenácté století už řešilo jen ""otázky"" zbytků: německou otázku. (Je třeba si uvědomit, že Německo věnovalo celou energii své tisícileté existence na budování sacrum imperium a vstoupilo jako poslední do soutěže národů. Bylo posledním universalistickým prvkem v Evropě - nemluvíme-li o zbytkových organizacích, jako bylo Rakousko či římská církev.) Evropa je koncem 19. století na prahu zhroucení a její dědicové už čekají na kořist (Prusko, Rusko). Evropský člověk si uvědomuje, že mravní základ pravdy je mu cizí. Dostojevského Raskolnikov říká: ""Všechno je dovoleno.""5 Podobně Nietzsche, nejhlubší myslitel této epochy (osvícenec!). Celá desetiletí se Evropa řítí do zkázy jako proud, který se nezamýšlí a nedovede zamyslet. Je to osvícenství, které s mocí dává i moc se zničit, ale nedovede odůvodnit pojetí pravdy. To věděl už Hume a ví to i Friedrich Nietzsche. Proto se radikálně ptá: ""Proč pravda? Proč ne účinná lež? Pravda je účinná lež našeho bytí a toho, jak se tohoto bytí zmocňujeme.""6 Smysl? Musíme si uvědomit, že to nemá smysl, a hledat smysl ve věčném návratu téhož. Proti tomu říká Dostojevskij: Pokoř se, hrdý člověče, nech se zlomit utrpením, to tě napraví.7 Nietzsche mluví o myšlence věčného návratu téhož, kterou je schopen unést nový člověk, který už není určován myšlenkou péče o duši. Není třeba se zamyslet nad tím, z čeho Evropa vyrostla, totiž nad starostí o duši? Srv. G. W. F. Hegel, Die Verfassung Deutschlands, in: Werke, sv. 1: Frühe Schriften, Frankfurt a. M. 1971, str. 478 nn. (Pozn. vyd.) Srv. A. Dempf, Sacrum imperium. Geschichts- und Staatsphilosophie des Mittelalters und der politischen Renaissance, München / Berlin 1929. (Pozn. vyd.) Srv. H. Pirenne, A History of Europe from the Invasions to the XVI. Century, přel. B. Miall, London 1940. (Pozn. vyd.) Srv. H. Acton, The Illusion of the Epoch. Marxism-Leninism as a Philosophical Creed, London 1955. (Pozn. vyd.) Srv. F. M. Dostojevskij, cit. výše. (Pozn. vyd.) Srv. např. F. Nietzsche, Fröhliche Wissenschaft, § 344, in: Sämtliche Werke, cit vyd., sv. 3, str. 574 nn.; česky: Radostná věda, přel. V. Koubová, Olomouc 1996, str. 201 nn.; týž, Jenseits von Gut und Böse, § 1, in: Sämtliche Werke, cit vyd., sv. 5, str. 15; česky: Mimo dobro a zlo, přel. V. Koubová, Praha 1996, str. 9. (Pozn. vyd.) Srv. F. M. Dostojevskij, Rozsudek, přel. L. Zadražil, in: F. M. Dostojevskij, Deník spisovatele, sv. I., Praha 1977, str. 550 (Knihovna klasiků. Spisy F. M. Dostojevského, sv. 12.). (Pozn. vyd.) --------------- ------------------------------------------------------------ --------------- ------------------------------------------------------------",0
902,1051,"PÉČE O DUŠI SV. 1. SOUBOR STATÍ, PŘEDNÁŠEK A POZNÁMEK K PROBLEMATICE POSTAVENÍ ČLOVĚKA VE SVĚTĚ A V DĚJINÁCH.",1987,,0
903,1052,PÉČE O DUŠI SV. 2. NEGATIVNÍ PLATONISMUS.,1987,,0
904,1053,Rozvrh ‘Negativního platonismu’,1987,,0
905,1054,Negativní platonismus,1987,,0
906,1055,Problém negativního,1987,,0
907,1056,Zápor a nicota,1987,"Zápor a nicota První Aristotelés uvádí spor, tuto nicotu, v souvislost s protiklady. Spor je protiklad beze středu. Platón předtím nicotu považuje za pouhou jinakost, neuvádí ji tedy v souvislost s pojmem rozporu, nýbrž pouhé odlišnosti. Ale odlišnost není ekvivalentní s nicotou, poněvadž má vždy pozitivní obsah: něco se liší od něčeho jiného, co má pozitivní ráz. Abychom odlišné věci viděli negativně, jako zápornost vůbec, musíme chtít očekávat totéž a být zklamáni. Záporný ráz odlišnosti vzniká tak z kontrastu mezi identitou a odlišností. Může však být i opačná zkušenost: máme staré, totožné, stejné tam, kde čekáme nové, odlišné strhující, zajímavé - staré je pak prožíváno negativně. První: prožitek antický, druhé: moderní. Tak je možno sice vskutku na základě odlišnosti jsoucno prožívat jako nicotné. Ale k tomu náleží ještě povědomí všeho a v něm je obsaženo, že není žádné další předmětenstvo. Odlišnost a identita teprve na tomto pozadí vedou k negativnímu prožitku nicotnosti jsoucna. Zápor odlišnosti není tedy pramenem vší negace, nýbrž sám je již čímsi odvozeným. Zápor protikladový mohl by snad být tímto pramenem spíše. Protikladovost je všeobecná ontická struktura: kompenzace, vzájemné rušení sil. Toto vzájemné rušení jakožto protiklad v myšlenkách vede ke sporu, k zrušení možnosti něco tvrdit, tím k myšlence nicoty (toho, co nemůže existovat). Ale také protikladovost, ačkoli je mohutnějším pramenem zážitku nicoty než pouhá odlišnost, není více než příležitostí pochopit, že jsoucno, které vyplňuje předmětnost, samo o sobě je ""rozeklané"", rozbité a ne-pozitivní. Zkušenost protikladů jednotlivých vede tak opět k něčemu všeobecnému - k myšlence zápornosti předmětného jsoucna vůbec. To možno jen tím, že se předmětnost vynořuje na hlubším podkladě; k předmětnosti náleží vždy odlišnost vedle identity a protiklad vedle obou. A odlišnost s identitou i prudším způsobem protiklad vedou k základněji negativnímu vědomí, které se dotýká všeho jednotlivého, co vstupuje do těchto vztahů. Negace ve jsoucnu vedou k negaci nad jsoucnem; negace ve jsoucnu jsou jen příležitostmi k prosvitnutí negace nad jsoucnem. Celek - zachycen pouze negativně (při příležitosti necelého jako kontrast, jehož se nelze objektivně zmocnit); bytí jako nicota. Negativní vztahy ve jsoucnu objektivním jako pouhé připomínky, jako jediný spoj mezi obojím, absolutnem a relativnem... Zato neabsolutnost nicoty - je jen jinou stranou nejpozitivnějšího jsoucna. Již Renouvier kontradikci vidí jen v člověku, a to v jeho charakteru subjektu fenomenálního:1 1) Následuje francouzský výpisek z knihy Ch. Renouvier, Manuel de philosophie moderne, Paris 1842, str. 588 n., jenž uvádíme v překladu Karla Palka: ""Souhrnně řečeno, na počátku všeho vědění je bytí jak objektivní, tak subjektivní; je ne-já i já. O objektu a subjektu se věří, že jsou to dvě živoucí skutečnosti; avšak oba dva, pojaty subjektivně, jsou absolutní, nekonečné, věčné; pojaty objektivně, jsou naopak relativní, konečné a pomíjivé. Mnohost nastupuje na místo jednoty, nutnost na místo nezávislosti. Ve vlastním slova smyslu není rozporu v bytí jedné a téže věci, pokud je nahlížena jedním a týmž způsobem; rozpor je, můžeme-li tak říci, mezi objektivním objektem a subjektivním objektem, mezi subjektivním subjektem a objektivním subjektem, tj. v samém nitru objektu a subjektu, ale podle toho, zda je nahlížíme subjektivně či objektivně. Rozpor tedy vzchází z toho prvotního dělení bytí na bytí subjektem a bytí objektem, k němuž dochází v našem myšlení na samém jeho počátku. Nemůžeme žít, mluvit, myslet, ba ani zakoušet, že jsme, aniž bychom kladli základy této kontradikce, která se takto uhnízďuje v bytí a snaží se je zničit, dávajíc mu život. Je to právě myšlenka ne-bytí, jež plodí rozpor, myšlenka zahrnutá v jakékoli srozumitelné představě o pomíjivém, dělitelném, složeném, náhodném; jedině tato myšlenka nám dovoluje chápat objekt čili to, co není já, začít myslet a zakoušet, že jsme, neboť poznání by se nejspíš muselo samo obrátit vniveč, kdyby se redukovalo na subjekt. Princip protikladů tkví v simultánní existenci myšlenky bytí a myšlenky ne-bytí v lidském myšlení. V tom je to velké tajemství, bez něhož není ani vztahu ani života, ani myšlení ani poznání, ani tvaru ani velikosti, vůle ani pohybu. Vědění ani skutečnost nelze tudíž zakládat výlučně na bytí; k vysvětlení světa je třeba vzít v potaz také nicotu a odmítnout starou logiku, jejíž zásadou je, že jedna a táž věc nemůže zároveň být i nebýt."" (Pozn. vyd.) --------------- ------------------------------------------------------------ --------------- ------------------------------------------------------------",0
908,1057,"Nicota, absolutní pozice a zápor",1987,"Nicota, absolutní pozice a zápor V novější filosofii byl několikrát položen problém nicoty. Co znamená nicota? Je to termín, který má vůbec smysl, a za jakých podmínek? Nedefinovatelnost by nevadila, poněvadž ta platí o všech kategoriích. Horší je, když pokus myslit určitý pojem implikuje spor, když je pojem nemyslitelný. Takový však je, snaží se ukázat Bergson, pojem absolutní nicoty. Co nám pojem káže myslit, je úplná bezobsažnost, destrukce vší existence. Tu si však nedovedeme ani představit, ani ji myslit; neboť myslit nebytí něčeho je možno toliko tím, že toto nejsoucí je nahrazeno jiným jsoucím, třeba neurčitě myšleným. Nicotu možno myslit jen relativně, jako nebytí určité věci, faktu, vztahu, jejich nepřítomnost uprostřed jsoucích věcí; nikdy toto vědomí nepřítomnosti nelze extrapolovat vůči celku všeho jsoucího, taková úloha je nemožná a formulována, klesá sama v sobě. Tato demonstrace nemyslitelnosti nicoty generalizací záporu zdá se tak jasná, že nelze proti ní vznésti námitek. Béře se často za důkaz intelektuální nemyslitelnosti pojmu absolutní nicoty. Avšak u Bergsona samého je již naznačeno, že problém nicoty není pouze intelektuální. Naše celé konání, tvrdí Bergson, je vyplňování prázdnoty, tj. potřeb, toho, co nám chybí, a tak kráčí od prázdného k plnému; za naším hledáním nicoty je tento celkový ráz aktivního života, pro který zápor je původnější kladu. Tento poměr je pak symbolicky promítán též do teoretického poměru jsoucna a nejsoucího. Tím může vzniknout onen zvláštní vír domněle filosofické otázky, která pociťuje, že celá skutečnost se zachvívá, když se ptáme, proč vůbec něco jest, a nikoli nic. Z tohoto víru, v němž mizí jistota jsoucna a který není ničím intelektuálním či teoretickým, pak vychází Heidegger. Co Bergson pouze naznačil jako cit nicoty je pro Heideggera přítomnost, zkušenost nicoty samé. Rozumí se, že neexistuje žádný předmět, ať reální ať ideální (esence či pojem), který by bylo možno nazvat nicotou. Nicota samozřejmě není, nelze ji žádným způsobem konstatovat. A přece se ohlašuje; ohlašuje se bytosti, která utajeně ví, že celá bude jí jednou pohlcena a která prchá před touto jasností o sobě do klidného, pevného universa věcí. Zaměstnáváním, zabýváním [se] věcmi nabýváme klidu a - ztrácíme sebe ze zřetele, ztrácíme se sobě samým. Tato jistota je však jen domnělá; v úzkosti padá a rozptyluje se nadobro. V úzkosti je zde pojednou nicota, nikoli jako předmět, nýbrž jako bezvýznamnost všech předmětů. Universum je sice zde, veškerenstvo se nezměnilo: a přece jeho smysl se změnil, místo aby mi něco říkalo, tj. aby mne vyzývalo k skutkům a činnostem, mlčí; či říká ""nic"". Teprve tím nyní si uvědomuji možnost vlastního života, svou zásadní bytostnou odlišnost od předmětného universa. A nyní se mi teprve stane též jsoucno samo problematickým ve své jsoucnosti: fakt bytí se stává naléhavým, nápadným - otázka, co znamená bytí, se může vynořit jen před tváří nicoty a z vědomí nicoty, z podstatné lidské nedostatečnosti, vzniká též otázka proč? vzniká problém důvodu, příčiny. Sartre v této problematice prožitku nicoty pokračuje; netvrdí však pouze, že k podstatě člověka náleží tak ponoření do nicoty, nýbrž přímo chce určit místo této nicoty v lidském životě. U něho ""nic"" není dech z neznáma, který prochvívá lidský život, kosmický vítr, kterým se zachvíváme v úzkosti, nýbrž nic je původně skryto ve faktu sebevědomí, v předreflexivním cogito, v té okolnosti, kterou považuje za zaručený fenomén, že jsme si v aktu vědomí vědomi nejen předmětu, nýbrž sekundárně také samého aktu. Toto vědomí vědomí je rozpolcenou jednotou: totéž se přece liší, rozlišené je přece totéž, a to, co odděluje odraz od odrážení, co ""působí"" rozkol, rozdíl obojího, se nijak nedá charakterizovat - obojí není odděleno ničím, a přece je tu rozdíl, přece rozdělení je fakt, bolestný a nepřekonatelný fakt, z něhož vychází touha lidské bytosti po jednotě, pevnosti a klidu identického předmětného jsoucna. Je možno kritizovat obě teorie, Heideggerovu i Sartrovu. V případě Heideggerově je možno se ptát, zdali nic, které se v životě ohlašuje a na jehož základě vůbec můžeme teprve být lidmi, tj. rozumět bytí i jsoucím věcem, skutečnostem, je vskutku absolutní nicota, a zdali zde spíše nemáme před sebou čisté bytí, odlišné od skutečností a uskutečnělé v našem pochopení, vzchopí-li se ke své autentické podobě. Je možno říci Sartrovi, že sám fenomén sekundárního vědomí je problematický, čímž by padala celá jeho konstrukce. A je možno snad kritizovat i myšlenku Bergsonovu. Je otázka, zdali via negationis, extrapolace záporu je vlastním smyslem absolutní nicoty. Možná, že měl pravdu Hegel, když absolutní nicotu ztotožňoval s maximem abstrakce. Abstrakce není však popření, nýbrž zjednodušení, izolace. Je-li možná naprostá izolace (která nepopírá obsahy, jež izoluje, nýbrž prostě si jich nevšímá) a je-li možno provést ji až do naprostého zjednodušení, až k obsahu úplně jednoduchému, který tedy bude ryzí Jedno, bude zajímavé pohlédnout na důsledky. Tyto důsledky vyvodil již platónský Parmenidés, a to ve své první hypothesi úplné jednoduchosti Jednoho. Vychází se z Jednoho, tedy z pozitivního obsahu; tento obsah, jakožto jednoduchý, však odmítá každý vztah a každé rozlišení; a jelikož tak zůstává v naprosté nerozlišenosti, lze o něm, důsledek po důsledku, vyvodit, že naprosto není, či že je pouhým nic, že neexistuje žádným způsobem; že dále není nijak poznatelný, jmenovatelný a sdělitelný. A přece to o něm bylo poznáno: znamená to, že Jedno je pojem sporný, zbavený všeho významu, chceme-li je myslit v naprosté čistotě? Ale i pak zůstává nutným termínem ad quem všeho významu, je to nihil definiens. A tímto nihil není, jak se u Bergsona předpokládá, následkem universální negace, nýbrž naopak, poněvadž veškerá složitost, ne-jednota, tedy negace je mu cizí. Neboť co znamená, že je toto Jedno mimo páry protikladů jako celek - část, totožnost - různost, podobnost - nepodobnost, uvnitř - vně, aktuální - neaktuální bytí? Mohlo by se říci, že přece není mimo všecky páry protikladů – jest totiž v protikladu vůči mnohosti. Ale mnohost či ne-jednota je právě předpokladem pro všecky protiklady ve vlastním smyslu slova, tj. protiklady v rámci určitého celku, mimo který Jedno setrvává. Nicota jako terminus intelligibitatis není tedy dosažitelná tak, jak se Bergson domnívá, že se v metafyzice k ní docházelo, a jak ji hodlá demonstrovat jako pseudoproblém. Negací se nemůže dojít k nicotě, poněvadž negace předpokládá vždy pluralitu; negace není možná jinak než na podkladě její teze, a tedy vůbec přes své vzezření nadmíru prázdné je ve skutečnosti tezí, která již obsahuje pozitivní určení. Není však možno plně souhlasit asi ani s Hegelem, podle něhož maximum abstrakce a čistoty myšlenkového obsahu realizuje čisté bytí. * Bergson ukazuje, že jsoucí věc možno ""popřít"" toliko nasazením jiné, která ji nahrazuje. Tak negace vždy předpokládá pozici, tak negací nikdy nelze dospět k nicotě. Znamená to již samo o sobě, že nicota je bezvýznamný pojem, pouhý flatus vocis? Vnitřní nemožnost, spornost nicoty je námitkou jen proti nicotě, pojaté jako něco, jako věc; nicota však znamená právě opak věci, opak pozitivnosti. Nemůže tedy být nikdy ani pozitivně myšlena ani představována. Jakmile se tak stane, již [to] není nicota, již [to] není myšlenka ryze ""negativního předmětu"". Jsoucno lze prý popřít jen jsoucnem. Vyplývá z toho, že nicota nemá smysl? Nikoli, toliko, že nicota nepopírá jsoucno, že není zápor jsoucna. Nicota není nic jsoucího, co popírá jiné jsoucno, nebo dokonce veškerenstvo jsoucna, co se jsoucnem alternuje a potud je na stejné úrovni s ním. Tu pak možno přijít k této kombinaci: Nicota ""je"" nutný termín, na který naráží myšlenka, jakmile se nespokojuje pozitivním a daným. Pozitivní a dané je nám v určitém smyslu ""příliš úzké"". Pozitivním a daným se však nemůže spokojovat, má-li dosáhnout celku. Myšlenka celku musí v jistém smyslu za tento celek. Celek tedy předpokládá nejen jsoucí věci, reality, nýbrž transcensus jsoucích věcí bez jejich popření. Tento transcensus bez popření však je nezbytně transcensus k ne-jsoucnu, jelikož veškeré jsoucno je zahrnuto transcendovaným. Nicota je neuspokojenost v daném jsoucnu, požadavek ne-daného. Nicota není minus, nýbrž plus. Nevyplývá z ničení reálna, nýbrž z jeho stupňování, sebepřekonávání. Z toho, že veškerenstvo, celek, nemohu popřít jinak než tím, že místo něho položím jiný celek, že tedy ukáži, že celek nebyl celkem, neobsahoval všecko - nemožno vyvodit nic, než že k nicotě se nedochází nitrosvětským, částečným negováním. Negování jsoucího jsoucím je vždy částečné, vždy pozitivní; negováním jsoucího nedojdeme k nicotě, my však máme vztah k jsoucnu v celku; musí tedy být ještě jiná negace než negování jsoucího jsoucím. Negace částečná 1. negatio distinctiva: non A = B, non B = A. Je možná jen tím, že A a non A jsou stejně realitami, částmi téhož celku simultánně; 2. negatio suppletiva: A vstupuje na místo B, A ničí B. Je možná jen tím, že A a B jsou sukcesivně součástmi téže reality. Negace nemůže však znamenat prostě jen a vždy, že A a B jsou součástmi téhož celku ať simultánního, ať sukcesivního. To totiž předpokládá hotový celek, v němž se děje alternace. Je však dobře možné, že A neguje B, že existuje negace B, aniž A ještě je reálné. Tak je tomu v případě lidské představy, fantazie, projektu, akce vůbec. Bylo by možno namítnout, že taková akce opět předpokládá představu či soud, v němž A a B figurují jako reality hotové a alternující. Ale 1. jednak toho není nutně třeba; k tomu, abych něco faktického popíral, nemusím nikterak míti určitou představu či soud o tom, čím věc nahradím; 2. jednak mezi realitou a představou, fantazií, soudem atd. by nikdy nemohl být vztah záporu, nýbrž vždy jen mezi realitou a realitou, představou a představou, pojmem a pojmem, soudem a soudem (jelikož jen tyto dvojice lze považovat za součásti téhož celku). Zápor naopak je přece nutně obsažen již v emociální sféře: ne-libost, nechuť, odpor jsou záporné akty, které nic představového a pozitivního nepřičiňují a přece mají jasně negativní charakter. Tento záporný rys je něco původního a nedostává se ho těmto emocionálním aktům teprve tím, že je ex post formulujeme negativně v soudech. Neboť kdyby nelibost, odpor atd. nebyly něčím původně negativním, jak bychom přicházeli k tomu, formulovat jejich vztah ke kladným pendantům v záporných soudech? Krom toho pojmeme-li zápor jako alternaci v určitém referenčním souboru, jak činí pozitivisté, pak nebude žádného rozdílu mezi pozitivním a negativním faktem, poněvadž negace je v reciprocitě jejich doplňování; zatímco v bolesti, nelibosti, odporu určitý fakt je prostě a bez reciprocity zdůrazněn jako záporný. Emocionální zápor neznamená nic jiného než: nepřijímám takový a takový zjev, zavrhuji jej, stavím se mu na odpor. Toto odporování nesmí být ovšem pojato jako pozitivní alternace, nýbrž v ryze záporné podobě. * Horizont jako negace určitého jsoucna bez náhrady jiným určitým. - Nedovedeme si nikdy představit individuální věc čistě izolovanou, bez okolí a souvislostí. Tyto souvislosti však nejsou samy pouhými fragmenty jiných věcí, nýbrž splývají do neurčita. V nich ""cítíme"" ostatek, který nám není přímo (smyslově) přístupný. Celek věcí se tak rozpadá v danost přímou a ne-přímou. Obsahuje tedy každá smyslová, přímá danost již toto ""ne"". Tato nepřímá danost je ovšem způsobem danosti věcí: jsou v ní dány jako ne-přítomné, zahalené. To znamená, že věci jsou zde, ale ne samy, je přítomna jejich nepřítomnost. Nepřítomnost věcí však není sama žádná věc. Jak je možná přítomnost nepřítomnosti věcí? Vezměme vnitřní horizont věci. Tento horizont není věc sama, jakožto mně nepřístupná. Horizont je přístupný, je přítomen právě tak jako to, co z věci je dáno. A horizont ukazuje věc, aniž s ní byl totožný. Je možno o něm říci to, co Hegel říká o pojmovém smyslu, že totiž je věc sama bez existence? To nelze říci: horizont není lhostejný k existenci a neexistenci jako pojem nebo již schematizovaná představa. Bergson by řekl: zde není nic původně negativního, žádný element čisté negace: je tu jen náhrada jedné složky celku čímsi mnohoznačným, možnost variace ve skupině AB, kde A podržím a místo B mohu klást libovolně C ... Z. Ale důležité [je], že negativno tu není prostě na základě tohoto střídání, nýbrž střídání jako takové, střídání jednotlivostí rozlišených již předpokládá negativní element, přítomnost nepřítomnosti, negativní danost jako něco původního. Celek nemůže být smyslově nikdy dán, celek může být ""dán"" jen v této formě zahalenosti. * Jsoucno popíráme jiným jsoucnem (nahrazujeme). Z toho vyvozuje Bergson: nicota = absurdum, nemožnost. Možno uzavřít též: nicota není to, čím se popírá. Popíráme vždy tak, že místo jedné reality klademe druhou. (Ale nicota nám toto kladení jednoho místo druhého umožňuje.) Potom však vzniká otázka, zdali nicota má vůbec nějakou funkci, zdali není pro naše vědomí úplně zbytečná. Ale nevzniká-li nicota negací, zbývá tu možnost, že negace vzniká na základě nicoty. Totiž tak, že negace jako nahrazení jednoho jsoucna druhým, resp. odlišení jednoho jsoucna od druhého předpokládá opuštění pouhé jsoucnosti a věcnosti. V negaci je obsaženo odlišení dvou jsoucen a odlišení dvou jsoucen předpokládá odlišení věci, která jest, a bytí, které je vysloveno o věci. Základem negace je tedy posléze toto odlišení jsoucna a bytí. Poněvadž bytí není žádným jsoucnem, není možno, aby bylo vysloveno o sobě samém; bytí není žádná věc, ""jest"" tedy ne-jsoucnem. Tak se ukazuje, že negace jako odlišení jsoucna proti jsoucnu předpokládá odlišení jsoucna proti ne-jsoucnu, či že ne-jsoucno, nicota, je základ negace. Negace předpokládá přechod mimo věc, která je dána, mimo určitou realitu - neboť negace je buď odlišení (A není B) nebo potlačení (A místo B). V každém případě musí zde ""býti"" něco objímajícího A i B, co se od obou liší. Bergson: negace předpokládá paměť. Avšak paměť předpokládá čas. Čas pak obsahuje vědomí ""ne"". Nicota umožňuje klást jedno místo druhého, poněvadž 1. bez ní není žádná danost, 2. bez ní všecko tvoří jeden celek. Transcendovat mimo jsoucno: 1. dosáhnout toho, co platí o všem, aniž bylo součástí čehokoli; co tedy je ""dimenze"" vůbec; transcendovat k širšímu; 2. transcendovat vnitřně, analyticky, rozdělovat, rozlišovat, co ve věcech spojeno; 3. transcendovat synteticky, umožňovat, aby to, co spolu nemůže být dáno, co není souskutečné, bylo pospolu seskupeno, sloučeno. Není správné, že by transcendence byla negací danosti. (Ten dojem někdy vzniká při studiu dialektiky Hegelovy, Hegelovy antropologie.) Danost není už možná jinak než na základě transcendence. Neboť danost je korelát ne-danosti. Kdyby byla ryzí danost možná, pak by nebylo vůbec nic jiného. Není negace danosti transcendencí, nýbrž je již umožněna transcendencí. * V dialektice jde vždy o překonávání daného dosud nedaným. Dialektika tvrdí: dané není nikdy celek, k tomu, abychom měli celek, musíme je vždycky překročit. To implikuje: 1. dané je pojato jako pasivnost, smyslovost; 2. celek přece jenom v jistém smyslu již tu je. Postulát celku jedině působí, jak ukazuje Hyppolite, že negace sama nabývá pozitivního obsahu. Negace non-A znamená či klade nový terminus B toliko za té podmínky, že první termín A nebyl sám sebou možný, nýbrž součástí celku, že tedy sám byl jakousi negací. ""Sans cette immanence du Tout à la conscience, on ne saurait comprendre comment la negation peut véritablement engendrer un contenu.""1 Přes všecko zdůraznění negace, negativna, nicoty jako dynamického momentu tedy dialektika ve skutečnosti je statická. Klade celek jako cosi přítomného celé zároveň. Ne-dané se tak stává v určitém smyslu opět daným, relativuje se rozdíl mezi bezprostředním a zprostředkovaným. Následkem toho transcendence, jak ji provádí dialektika, přestože se děje prostřednictvím ne-jsoucna, negace, je transcendencí od jsoucna k jsoucnu, od plnosti k plnosti a veškeré ne-jsoucno má význam toliko průchodný a zdánlivý. Dáme-li se tedy cestou požadavku absolutna jako celku, jak se jí dává dialektika, nikdy se nám konečně negativno neobjeví ve své originalitě. Tu nelze vyjít od toho, co vědomí postuluje, nýbrž od toho, co předpokládá. Ovšem namítne-li se dialektice, že postuluje celek bez důkazu, není tato námitka rozhodná: neboť pro filosofii je právě příznačné, že nemá již daného, hotového (od subjektu odlišného) objektu, nýbrž že je sama svým předmětem, že jej (spolu) vytváří; postulát je druh jsoucna, je právě tou formou, v níž původně jest celek. Filosofie se tudíž dostává do absolutna již pouhým požadavkem, již pouhým průlomem k ideji celku. Pod touto podmínkou ovšem, že celek se nevylučuje se samotnou základní strukturou vědomí: pod podmínkou, že celek vůbec je možný. Zde je punctum litis2 mezi Hegelem a Kantem: Hegel nechce připustit, že by bylo lze se o možnosti celku přesvědčit jinak než ""zkušeností"", tím, že se to zkusí, filosofickým Gedankenexperimentem. Kant se snaží ukázat, že celek není možný (aspoň pro nás, pro člověka - a to je zhoubný dualismus jeho myšlenky) ze zásadních, předem nahlédnutelných důvodů. Dialektika zápor pojímá jako deum ex machina, jako něco autonomního, co se náhle v přírodě vzbouří a snaží se ji vyvrátit, posadit na její místo realitu jinou. Ale tato jiná realita dosud neexistuje a pokud neexistuje, ""je"" zde nějakým způsobem přítomno vakuum, ne-jsoucno jako jádro negace. Negace není tedy možná jinak než tím, že do reálna vniká ne-reálno, ne-jsoucno. Negace je přivolení, přitakání jsoucna k ne-jsoucnu, jakési přemožení jsoucího ne-jsoucím. * Bergson, Evolution creatrice, kap. 4.1 Filosofové se málo zabývali pojmem ""nic"", ačkoli je to ""neviditelná pružina filosofického myšlení"". Proč jsem, proč je veškerenstvo, proč je vůbec něco, a ne nic? - Jsoucno vypadá jako vítězství nad nicotou, nicota je starší, původnější než jsoucno; nicota jako substrát či jeviště i věčného jsoucna. V představě ""ničeho"" je obsaženo méně než v představě ""něčeho"". Proto rozdíl mezi nicotou a jsoucnem (odkud se béře jsoucno?) je předmětem zásadního podivu. Metafyzika zdůrazňuje věčné (logické) jsoucno, protože časové (reálné, skutečné) jí připadá příliš slabé, aby přemohlo nicotu (mizí, proměňuje se). Je-li však ""nic"" pseudopojem, pak může absolutno existovat v časové formě (jako trvání). 〈Ontická reinterpretace nicoty. Nicota jako ""něco"", jako substrát, hypokeimenon. Nicota jako ""jsoucno - bytí"": nicotu netřeba vykládat (tedy ""jsoucno"" [je] pochopitelné) (pro její bezobsažnost není na ní co vykládat) - naopak však slouží za základ a měřítko všeho výkladu. Ze základu pravdy, z umožnění chápání vůbec se tu stává předpoklad jsoucna. Ze scény pochopení se stává scéna universa. Ze součásti světa součást vesmíru. Nicota však může, ba musí být nicotou, i když neobsahuje méně, nýbrž naopak více než universum, realita. Nicota reinterpretovaná - ontické pra-hypokeimenon; nicota ontologicky - transcensus reality.〉 Bergson dokazuje 1. že představa nicoty není možná. Pokusme se představit nicotu vyřazením všech pozitivních představ: vyřadím-li vnější představy, zbude můj subjektivní stav, představím-li si však jeho vyhasnutí, zbudou představy vnějšího světa. Přecházení od jednoho k druhému může dát dojem labilnosti všech představ, ale nemůže způsobit, aby nebyla někdy žádná. - Bod, z kterého vidíme stejně jednu i druhou stranu, které se zatlačují, neobsahuje méně, nýbrž více: obsahuje představy obě. (Možná, že to je velmi podstatný bod, umožňující onu mobilnost, která působí, že může vznikat zápor zatlačující či alternativní; tj. nikoli pouhé faktické vytlačování jednoho jsoucna druhým, nýbrž dispozice absencí, předpokládá obecný pojem absence.) Avšak k tomu se řekne, že nicota není obraz, představa, nýbrž pojem. Pojem nicoty vzniká tím, že každý jednotlivý předmět zkušenosti si můžeme myslit jako neexistující, zničený. Přenese-li se to na universum, pak dostaneme pojem nicoty. Bergson k tomu podotýká, že pojem zničení, zrušení může se týkat vždy jen jednotlivé věci, nikdy celku (poněvadž každé zničení, zrušení je pouze zatlačení jednoho předmětu jiným nebo jinými). Každá ""prázdnota"" je ""vyplněná představa"", kterou analýza rozkládá v oba kladné prvky: 1. zřetelnou či matnou představu náhrady, 2. prožitý či představený pocit přání nebo postrádání. 〈Nejen z tohoto důvodu není možné ""zničení universa"", ale také proto, že pojem universa, jediného souboru všeho reálně jsoucího, nedovedeme aktuálně vytvořit. Máme jen obecný pojem všech existujících realit, ale nikoli universum jako jedno všeobsáhlé individuum. Že by prázdnota byla složena ze dvou plností, je paradox. Proč tato dvě pozitiva dávají ne-li negativní fakt, tedy aspoň negativní dojem? Přání, postrádání je ipso facto cosi záporného: vědomí ne-přítomnosti něčeho, a to zcela původní a nepřevodné. Bergson tvrdí, že nemohou být ""vnímána"" záporná fakta, možná, ale rozhodně mohou být prožívána. I Bergsonova kombinace ""náhrada + postrádání"", která dává dohromady dojem prázdnoty, má smysl pouze za předpokladu, že postrádání má negativní ráz; kdyby to nebyl prožitek ne-přítomnosti, nýbrž pouze určité kvalitativní zbarvení provázející proces náhrady, nemělo by přece smysl mluvit o prázdnotě, tj. nepřítomnosti určitého jsoucího.〉 Oponent však řekne, že zničit sice žádnou věc nelze bez náhrady, že však je možno ji popřít. Ničení - fyzická operace; negace je však pouhá operace logická, pouhá abstrakce. Od všeho však možno abstrahovat, tím se dojde k pojmu nicoty. - Ale operace záporu s sebou přivádí zpět vše, od čeho abstrahováno: popření A znamená pouze, že je jeho existence vyloučena momentánní soubornou skutečností (jejíž kvalita nás přitom nezajímá). Aktem negace je tedy zároveň kladena souborná skutečnost. Potlačení skutečnosti = stlačení na ""pouhou možnost"", která se stane zase plnou skutečností, bude-li potlačena aktuální skutečnost. Bergson právem ukazuje, že negace netvoří minus, nýbrž plus; není však jeho úvahami prokázáno, že zápor (pochopení záporu) nepředpokládá přechod od reality k realitě, tedy něco, před tváří čeho, vůči čemu obojí stojí na téže úrovni - a co tak umožňuje tento přechod. Toto umožňující není subjectum reality, nýbrž, lze-li se tak vyjádřit, právě její superiectum. To, před čím realita a non-realita, pouhá možnost, jsou si rovny, to co vytváří každou možnost, nemůže samo mít žádný reální obsah, být realitou - nemůže ve smyslu reality ""být"", ani ""být něčím"". Oponent řekne: výluka ještě nepostačí: popření není tolik co výluka. Popření je čisté předražení ""ne"" k jakémukoli myšlenkovému obsahu. Takovéto popření neexistuje. Negace si sama nepostačí tak jako klad. Klad a zápor nejsou koordinovány. Kladením předmět + předmět + ... dojde se konečně k pojmu veškerenstva jsoucího; záporem jedné věci po druhé, postupem striktně paralelním, dospěje se posléze k nicotě, která je pendantem veškerosti. Avšak a) pozice, klad je vždy úplný, soběstačný akt; negace je vždy jen poloviční akt (s druhou částí, kterou mlčky předpokládám) b) pozice = akt čistě intelektuální negace - moment mimointelektuální. Bergsonův pokus dokázat (b). Negace je vždy vyloučením možné pozice, zaujetí stanoviska k případnému kladu. Negativní soud nevypovídá o věci (která [je] zcela pozitivní), nýbrž o jiném soudu. Jak se tato myšlenka shoduje s tím, co Bergson vykládal výše o negaci jako vyjádření výluky mezi realitami nebo rysy, vlastnostmi, určenostmi realit? V tom případě přece negace vyjadřuje docela zřejmě věcný vztah, a nikoli jen vztah k možnému soudu. Negace je varování a poučování, neobrací se k věci, nýbrž k osobě, k možnému či skutečnému partneru v dialogu. Je povahy pedagogické a sociální. Varování, odmítání je negativní chování: negaci jím neodvysvětlíme. Bergson by rád udělal z negace ""pozici na druhou"", tj. kladnou výpověď o jiné kladné výpovědi. Co znamená však varovat před určitým soudem? Nic jiného než odmítat tento soud, považovat jej za nesprávný, tj. popírat, negovat jej. I kdybychom připustili podstatně sociální ráz negace, což tak zhola nelze, nelze připustit, že negace je klad druhého stupně. Negace je něčím původním, čeho z pozice vyvodit nelze. Je ovšem pravda, že negace na rozdíl od pozice předpokládá překročení aktuální reality, a tudíž vší danosti. Abychom mohli popírat, musíme k aktuálnímu přibrat non-aktuální, a tudíž ne-dané. ([Je] třeba rozeznávat danost a otevřenost (či přístup). Např. aktuální vněmy jsou dány; bezprostřední paměť již je pouhá otevřenost, nikoli danost ve vlastním smyslu slova, poněvadž nespočívá tolik v tom, že [je] něco dáno (jakožto nepřítomné dáno být nemůže), jako v tom, že se danost překračuje, tj. odsunuje, kritizuje, tedy aspoň částečně popírá.) Toto překročení však neznamená prostě obrat od věcí k názorům o věcech, od objektivního k ""subjektivnímu"" ve smyslu soukromé reality psychologické. Ad a). Co je negace? 1. negace předpokládá zájem o tvrzení nějaké osoby (ať jsem to já sám či někdo jiný) a 2. konstatuje, že na místo tohoto tvrzení třeba dosadit jiné. 〈Proč třeba dosadit toto jiné? Proč určité tvrzení třeba potlačit (= negativní chování)? Protože se ne-shoduje se skutečností, protože popírá tvrzení, které ji vystihuje. Z negace nevyjdeme.〉 Koordinace negace a pozice, v kterou se tak široce věří, pramení prý z toho prostého původu, že obojí, klad i zápor, je stejně vyjádřen slovy. Fikce pasivního intelektu, který pouze přijímá a uchovává dojmy (obsahové, plné): takový by neznal negace. Negace - bez objektivního kladného obsahu. 〈Tak paradoxně daleko se dostává Bergson: negace je ryzí výtvor ducha, který právě proto nemá reality, že mu chybí veškerá pozitivnost. Např. negace říká, že není vlhko, ale toto popření, ač předpokládá jiný pozitivní obsah, samo ho neobsahuje, nesugeruje, je omezeno jen na odmítnutí jistého pozitiva. Negace předpokládá, že 1. by se mohlo věřit, že je vlhko, 2. náhradu vlhka jinou, v neurčitosti ponechanou kvalitou X. Pojednou zde tedy Bergson stojí před problémem něčeho, co ""duch vytváří"", nepřijímaje toho pasivně z reality, a co nemá kladného obsahu: ""relativní"" nicota je přece jen v - negaci. Duch může odhlédnout od pozitivních určeností věcí, které se navzájem zatlačují, a ponechat si jen toto zatlačování. Tak vzniká přece jen jakési ""prázdno"" - v negaci, tj. abstrakci. Zůstává nejasné, je-li negace možna abstrakcí, či naopak umožňuje-li negace abstrakci. V každém případě abstrakce sama - poněvadž analyzování, roz-lučování, potírání jednoty, její náhrada – [je] rovněž negativní akt. Bergson možná tlačen k tomu právě tím, že v realitě neuznává nic než kladná kvalitativní určení. Jak je možné, aby v takové realitě byly inkompatibility, inkomposibility? Je-li zatlačování samo moment reality, pak negace má určitý podklad reální neméně než kterákoli ""pozitivní"" kvalita.〉 Postavme nyní proti fikci ryze pasivního ducha mysl, která má schopnost paměti a vůli pohroužit se do minula, dále schopnost analyzovat a rozlišovat 〈mimochodem: dvě záporné schopnosti, činnosti roz-kladné, předpokládající pochopení ""ne"". Zvíře sice odlišně reaguje, ale samo nerozlišuje a neanalyzuje: vněmová situace je u něho jeden celek, jehož je samo součástí, celek aktuální. Nemá schopnost překonat tuto aktualitu, proto též nikoli schopnost analýzy a odlišení〉. Taková mysl má schopnost chápat dění jako změnu - bude rozumět rozdílu mezi tím, co bylo a jest. Dá-li místo minulosti skutečné vymyšlenou, dostane pojem možnosti. 〈Zachytit minulost jako takovou předpokládá prostředí, v němž se ""obrazy"", tj. před-stavovaná minulost umisťuje. Časová dimenze musí být otevřena, musí se moci do ní zacházet. ""Matné obrazy"" samy sebou nemají žádné časové hloubky. Otázka je právě po této dimenzi, která sama není ničím reálním: není to ani aktuální, ani neaktuální jsoucno, realita, nýbrž aktuální pohled na neaktuální jsoucno. Z aktuálního musíme tedy jaksi vystoupit - a co to umožňuje, nemůže být aktuální realita (také neaktuální ne).〉 Je tedy pravda, že všecky negativní akty předpokládají nikoli snad zničení, anihilaci pasivní zkušenosti, nýbrž naopak její obohacení, ale toto obohacení (schematy, perspektivami, vztahovými koncepcemi) nemůže být považováno za pouhé dílo kombinace z pasivních (tj. smyslových) elementů.3 V podstatě běží o to, jak vysvětlit zkušenost ""prázdnoty"", kterou nám ukazují zjevy abstrakce, koncepce možností, negace. Všecky předpokládají možnost (schopnost) rozložit realitu na část fixní, která se uchovává beze změny, a část variabilní (funkci a argumenty, ""podstatu"" a sekundární atributy atd.). Nebo schopnost zaměňovat (myšlenkově, ""ve fantazii"" ap.) jednu realitu druhou, což možno vždy jen částečně a předpokládá opět rozklad skutečnosti na část variabilní a část zůstávající. Negace pak samozřejmě, jak ukazuje právě Bergson, předpokládá koncepci možnosti. K tomuto účelu (rozkladu reality) je však nutné pochopení reálna. Toto pochopení nedovedou vysvětlit psychologické koncepce, poněvadž všecky již naivně předpokládají rozdíl mezi realitou a non-realitou (že vzpomínka dává non-aktualitu, která byla aktuální, že fantazie dává ireálno atd.), ale nedovedou tedy vysvětlit, jak k ní přicházíme. A přece tento rozdíl nemůže pocházet z čistých realit, které jsou vždycky pozitivní. Musíme mít přístup k původnímu ""ne"". Toto původní ""ne"" je odlišné od všelikého reálního obsahu. Není ve světě, a přece je nad ním vysloveno a zahrnuje universum jsoucího v jeho celosti. Nemůže to být prostě datum, které se odlišuje od všech jiných dat, τὸ ἕτερον. Naopak celá jeho povaha musí spočívat v tom, že každé datum, všecko reální odmítá. V tom je právě ona původní negativnost: to, co je nad jsoucny, nad universem, odmítá být jsoucím, staví se mimo ně. Odmítá jsoucna: tvoří distanci. Neuspokojenost v daném, věcném, hotovém. Projevuje se však již a též jako neuspokojenost v určitém daném a věcném. 1. Snaha jít dále ve věcném. 2. Snaha rozložit, rozebrat věcné. 3. Snaha vyložit věcné, najít jeho základ. Tyto akty všecky provozujeme my ve jménu původního transcendens, které nás k tomu instiguje, které provádí ontickou cirkumflexi: od jsoucího pryč, k jsoucímu zpět; od něho odvádí - působí distanci, a opět na ně odkazuje (působí žízeň po něm, fenomén prázdnoty, základ našeho života vědomého). * E. Morot-Sir, La Pensée negative, [Paris] 1947, str. 396. Není v bibliografii Kahl-Furthmannové.2 Tři předsudky brání uznání, že existuje specificky ""negativní myšlenka"", která teprve dohromady s pozitivní dává celek poznávacího úsilí: 1. předsudek ontologický: ""myšlenka myslí jsoucno a sama je jsoucnem; myšlenka má být pozitivní, negace je epifenomén"" 2. předsudek epistemologický: ""myšlenka je soud; negace je negativní soud, negace je kvalita soudová. – Oba tyto předsudky vycházejí z vulgárního myšlení, které z myšlenky si všímá jen předmětu, nazývaného jsoucnem, a výsledku, který je ""affirmation ou négation de compréhension"".4 3. předsudek axiologický: ""valeur = positivité"".5 Chapitre I. Examen critique des principales théories de la connaissance. [E. Morot-Sir, La Pensée negative, cit. vyd., str. 11–51.] Pensée = ensemble complexe des opérations qui permettent et font la connaisance humaine. I. Connaître? 1. savoir - jen výsledky poznání; 2. expliquer - ""expliquer ce n'est pas connaître, mais faire connaître"" 3. comprendre II. Comprendre? 1. intuition - réceptivité initiale; passivité; voir, état simple de connaissance - même si c'est un processus temporal 2. construction - activité de conquête Intuire - point de départ, ""negation de la connaissance""; a) ""lumière naturelle"", révélation à soi b) contact Descartes: intuitio, comparatio, abstractio (compositio)6 Námitky: existují taková absoluta? prostor, duch (Kantovo vyvrácení idealismu). Komparace původní proti abstrakci: komparace vede k identifikaci (Reg. XIV);7 ale je to všecko? Spinoza: intuice celková, božská, původně nejasná, nesystematická; ignoruje negaci: Spinoza úplně, Descartes skoro (nelze redukovat poznání na řadu intuic + dodatečnou sankci soudu - vůle). * Parmenidés: νοῦς, porozumění bytí, jediným kritériem pro povahu jsoucna. Bytí = přítomnost: tudíž žádné ne-, tedy nikoli přítomnost a minulost, tedy žádná diskontinuita, odlišnost, jsoucno celé najednou, zároveň dané, nerozborné, ἄτομον. Bytí je vyčteno z předmětu: polemika proti Anaximandrovi (ἄπειρον ); ϑέμις, δίκη; vnitřní rozpor této pozice patrný na tom, že pravá cesta se opírá o nemožnost nepravé, předpokládá tedy dvojí ""ne"". V podstatě Parmenidés si stěžuje na člověka, že rozdvojuje, rozbíjí, rozděluje, co nemůže být rozděleno, jednotu jsoucna; ale jak je takový projekt vůbec možný? * Gertrud Kahl-Furthmann, III. Das negative Urteil und sein objektives Korrelat. [in: G. Kahl-Furthmann, Das Problem des Nicht, Berlin 1934; 2. vyd., Messenheim 1968.] Swend Ranulf, Der eleatische Satz vom Widerspruch, [Kjoebenhavn 1924], str. 146. Richard Hönigswald, Die Philosophie des Altertums, [München 1917, Leipzig 19242] 244–45, 259–60. - O Antisthenově nauce o soudu. Adolf Reinach, Zur Theorie des negativen Urteils. [In: Alexander Pfänder (vyd.), Münchener Philosophische Abhandlungen. Festschrift für Theodor Lipps, Leipzig 1911, str. 196-254; 2. vyd. in: Adolf Reinach, Gesammelte Schriften, Halle 1921, str. 56-102; 3. vyd. in: Sämtliche Werke, Textkritische Ausgabe in 2 Bänden, vyd. K. Schuhmann a B. Smith, München 1989, str. 95-140.] W. Windelband, Beiträge zur Lehre vom negativen Urteil, [Freiburg 1884, Mohr Siebeck 1921]. G. Frege, Die Verneinung. Eine logische Untersuchung, in: Beiträge zur Philosophie des deutschen Idealismus, Bd. I, Erfurt 1918/9, str. 143-157: ""Verneinung gehört nicht zum Urteil, sondern ist Teil des Gedankens, welcher dem Urteilen unterliegt.""8 1) ""Bez této imanence celku ve vědomí nelze pochopit, jak může negace opravdu zplodit nějaký obsah."" - in: J. Hyppolite, Genèse et Structure de la Phénoménologie de l'Esprit de Hegel, Paris 1946, str. 20. (Pozn. vyd.) 2) ""sporný bod – to, o co se vede spor"" (Pozn. vyd.) 3) Zde následuje slabě škrtnutý odstavec: »Abychom mohli od aktuální přítomnosti k neaktualitě, od neaktuality k irealitě (možnostem a nemožnostem), musíme moci koncipovat prostředí vůči nim všem neutrální. To zase předpokládá možnost abstrahovat od (tj. ne-ulpět na) jakémkoliv aktuálním obsahu. Neulpět: odpoutat se, odtrhnout se. Činíme to ovšem náhradou jednoho druhým: ale v čem nahrazujeme? Nahrazování předpokládá společný prostor, spacium, v němž se děje. Ovšemže můžeme události řadit do jednodimenzního pořádku - ale jen za předpokladu, že máme již pochopení schematu, podle něhož každé ""nyní"" ""obsahuje"" své ""napřed"" a ""potom"". Jednodimenzní schéma času je pouze monotónní způsob, jímž události se k sobě řadí uvnitř perspektivy; perspektiva sama je cosi původnějšího.« (Pozn. vyd.) 4) ""stvrzení či popření porozumění"" (Pozn. vyd.) 5) ""hodnota - pozitivita"" (Pozn. vyd.) 6) Pomocný překlad francouzského výpisku (pozn. vyd.): ""Kapitola I. Kritické zkoumání hlavních teorií poznání. Myšlení = komplexní celek operací, které umožňují a vytvářejí lidské poznání. I. Poznat? 1. Vědět - jen výsledky poznání; 2. Vysvětlit - ""vysvětlit neznamená poznat, nýbrž dát poznat"". 3. Pochopit II. Chápat? 1. Nazírat - počáteční receptivita; pasivita; vidět, jednoduchý stav poznání - i když je to časový proces 2. Konstrukce - aktivita dobývání Nazírat -východisko, ""negace poznání""; a) ""přirozené světlo"" - odhalit něco pro sebe b) kontakt Descartes: názor, porovnání, abstrakce (syntéza)"" 7) R. Descartes, Regulae ad directionem ingenii, in : Oeuvres de Descartes, vyd. Ch. Adam et P. Tannery, 13 vol, Paris, 1897-1913, X 439, 16-21; česky: Pravidla pro vedení rozumu, přel. Vojtěch Balík, Praha 2000, str. 139. (Pozn. vyd.) 8) ""Popření nepatří k soudu, nýbrž je to součást myšlenky, o kterou v usuzování jde."" – viz též in: G. Frege, Logische Untersuchungen, vyd. G. Patzig, Göttingen 1966, str. 54–70. (Pozn. vyd.) --------------- ------------------------------------------------------------ --------------- ------------------------------------------------------------",0
909,1058,Negativní platonismus a problémy duchovního světa,1987,"Negativní platonismus a problémy duchovního světa I. Celá řada duchověd se stále potýká s problémy platónské tradice, a proto nutno očekávat, že v těchto všech oborech negativní platonismus má přinést své slovo. Sem náleží zejména reakce proti individualistickému psychologismu v duchovědách na počátku našeho století. Bylo poznáno, že realita duchověd není individuálně psychologická. V souvislosti s tím vznikla otázka po specifiku těchto duchovních oborů, které většinou pochopeno jako něco obecného a v tomto smyslu ne-reálního (realita je vždy jedinečná). Bylo tím zároveň vzato za prokázané, že předmětem duchověd, jako je jazykověda, právní věda, poetika, nauka o umění aj., není ani sociální skutečnost. A jelikož tento předmět je čímsi tak obecným, jako je obecnou idea v tradičně platónském smyslu, došel tím pozitivní platonismus nové opory. Nechceme zde nikterak popírat, že předmětem poznání těchto duchověd jsou ""idealia"", která mají sama i o sobě, v sobě obecnou povahu (zatímco v přírodních realitách pouze my vidíme obecniny, zákonitosti atd.). Jazyk není jen řada individuálních zjevů, konkrétně pronesených slov a slovních výrazů; právo není žádná jednotlivá právní instituce či právní akt; umění není jen jednotlivé umělecké dílo. Nebýt těchto obecných struktur, nebylo by duchovědných konkrét; poměr podmíněnosti konkrétního k abstraktnímu se zde obrací proti tomu, co známe z přírody. A právě tato okolnost zdánlivě přichází na pomoc pozitivnímu platonismu a upevňuje jej. I zdá se potom, že všecky duchovědy uvedeného typu jsou v pravdě vědami o nereálnu, o světech, které neexistují smyslovým způsobem, o noumenálních, inteligibilních jsoucnech, o neskutečných světech hodnot, norem a účelů, které s realitou nemají pranic společného atd. My zde nechceme vystupovat proti tomu, že uvedené duchovědy by snad neměly skutečně onu obecnou strukturu, která tvoří jejich specifikum; nechceme se zastánci psychologismu individuálního nebo kolektivního (což je sociologismus) tyto struktury úplně nechat pohltit realitami lidského života, našimi prožitkovými průběhy (které k tomu ještě v běžných pojetích nejsou samy ničím více než metafyzickými mýty); věříme, že zde máme před sebou útvary objektivovaného, tj. objektivního ducha, ale domníváme se zároveň, že tato objektivita 1. není časovým překladem, časovou realizací nějaké metafyzické ideové říše o sobě; 2. není také pochopitelná sama za sebe, z ryze historicky relativních poměrů a vztahů v empiricky konstatovatelných faktech lidského života. Jako všecky konkrétní struktury lidského života v jeho historicko-společenském zasazení a vyformování, jsou též jazyk, právo a stát, umění, ale i předměty hmotné civilizace atd. výsledkem prakonfliktu, který se odbývá na půdě člověka: konfliktu mezi vztahem k celku, který je základem lidskosti, ale je možný toliko v distanci vůči celku, nerozlučně spojené s podstatně lidským snažením zmocnit se ho; jinými slovy, konfliktu mezi bytím a vlastněním, esse a habere. III.1 Východiskem práva jsou nepochybně mocenské vztahy, reální schopnost donucovací, bezprostřední hmotné násilí; právo je původně nekodifikovaný úzus forem nadřazenosti a podřazenosti v čistě mocenském významu. Kdyby však právo nebylo ničím více než jakýmsi obyčejovým výrazem faktické vůle rozhodující ve společnosti, těžko bychom pochopili jak vznik ideje trvalého právního řádu, tak právní systematiky, která je podřízena této ideji a slouží jí, konečně ani kodifikace, která koneckonců umožňuje de facto právní systematiku. V samém okamžiku, kdy počíná boj člověka s člověkem a aplikuje se princip síly a moci, ukazuje se totiž rovněž, že ani násilí u člověka není pouhá síla ve fyzickém smyslu, jak si to ""naturalisté"" protismyslně představují, nýbrž že od samého počátku je kusem boje o pravdu. To však znamená zároveň, že již s prvopočátečním bojem musí zde být v zárodku vztah k celkové systematice vůle, souvisící s celkovým rysem poslední pravdy; a tak je již na počátku v samotné myšlence řádu a jeho trvalosti obsaženo cosi určeného k překonání momentu pouhého násilí a pouhé faktičnosti v lidských vztazích. Odtud též fakt, že ačkoli nedovedeme ve skutečnosti založit sankci právní na ničem jiném než na faktických mocenských poměrech, přece převedení práva na pouhý princip aplikace síly a skutečné vůle nám připadá zřetelně absurdním a protivícím se samotné podstatě, smyslu práva. 1) II. oddíl v rukopise chybí. (Pozn. vyd.) --------------- ------------------------------------------------------------ --------------- ------------------------------------------------------------",0
910,1059,Nemetafyzická filosofie a věda,1987,"Nemetafyzická filosofie a věda I. Nemetafyzická filosofie (jména zde užíváme zcela jinak než v pozitivistické či hegelovské tradici) je charakterizována nikoli vymycováním všech otázek a odpovědí, které se vztahují k tomu, co není zcela objektivní, nýbrž radikálností distinkce mezi objektivitou a neobjektivitou; sledováním této distinkce do všech disciplín a oborů, ukázáním její nepostradatelnosti, průkazem, že ryze objektivně není možno nikde dospět ke skutečnému celku. Nemetafyzická filosofie nepovažuje metafyzické problémy za nesmyslné, nýbrž lokalizuje jejich význam a funkci na základně jinou rovinu, než je rovina ryze objektivně zjistitelného a ovlivnitelného. Právě snaha metafyzické otázky úplně vyloučit je sama projevem určité (většinou negativní) metafyziky, tj. snahy říci definitivně a celkově, co jest, stanout někde na půdě samotné neschematizované reality a povědět posléze nejen, co můžeme vědět, nýbrž také jak budeme (a v tom rámci i máme) jednat. Nemetafyzická filosofie není filosofií ochuzení člověka o určité důležité duchovní možnosti, nýbrž naopak bojem proti metafyzice dochází k uvolňování těchto možností, ba k znásobování těchto možností, vázaných do té doby onou zvláštní projekcí na jednu plochu věcí nestejnorodých, které spolutvoří podstatu metafyzického myšlení. Teprve filosofie distinkce umožňuje např., aby umění a náboženství, místo aby prostě jinou formou (názoru a fantazie) vyjadřovaly táž objektivní fakta, která jsou předmětem vědy (ovšem v náboženství fiktivním a falešným způsobem), pozvedaly opět nárok na svou vlastní pravdivost nikoli v metafyzickém, nýbrž silném významu slova. Náboženství může opět mluvit o Bohu, umění, o přírodě a člověku, totiž té jejich stránce, která nikdy nemůže být objektivně přístupna a zvládnuta. Znamená nyní tato distinkce, s kterou souvisí možnost vší nemetafyzické filosofie, naprostou rozluku filosofie a vědy? Znamená to, že spolu nemají vůbec nic společného? Je-li pak věda určena jako orgán věcného a objektivního poznání, nebude filosofie eo ipso doménou nevěcnosti a neobjektivnosti, tedy čiré libovůle a subjektivnosti ve špatném významu slova? To je v hrubých a ostrých výrazech sám hlavní problém nemetafyzické filosofie, filosofie distinkce proti filosofii syntézy, filosofie ideje či filosofie bytí proti filosofii celku. Nepovede distinkce od vědy přímo k protivědeckosti, a pokud vědeckost je synonymum racionality, k iracionalismu? Soudíme, že distinkce nejen nezakazuje spolupráci mezi filosofií a vědou, nýbrž že ji dokonce teprve umožňuje a imperativně si jí žádá. Jako je ve vědě neodbytná metafyzika, kterou možno učinit neškodnou tím, že odhalíme její charakter ideálu, nedostižné anticipace, tak naopak náleží k filosofii samotné možnost a nutnost opírat se o vědu, ovšem nikoli v tom smyslu, že by věda dodávala cihly a maltu k její stavbě, nýbrž podle starého kriticistického receptu, a přece odlišně od něho, kritikou vědy. Jako pro vědu je metafyzika pouhým instrumentem, který jí slouží a nesmí se stát samoúčelným, tak je pro filosofii věda služebným elementem, který jí nesmí a nemůže rozkazovat. Ale vzájemné použití, a tedy odkázanost přece, ba právě proto existuje; že filosofie není vědou, neznamená, že stojí proti ní ani že se o ni nepotřebuje starat; mezi obojím naopak musí být tak úzký kontakt, že může snadno vzniknout dojem, jako by mezi obojím byla kontinuita - a přece je to jen kontakt z horského vrcholku na vrcholek, oddělený hlubokou propastí. Jako věda by nemohla postupovat, kdyby jí nesloužila opora metafyzického ideálu, tak by filosofie nedošla daleko, nemít oporu jistých objektivních analýz, jistých zjištění, která se týkají vědecké objektivity a filosofické non-objektivity samé. Filosofii jako pohyb dvou křídel, racionálního a ""mystického"", chápe již stará platónská mytická alegorese, jak si ji vykládali po novoplatónském vzoru renesanční filosofové. Mohli bychom též říci, že běží o vědecké problémy, které jsou ex definitione schopny objektivní diskuse a konstatace, problémy na půdě empirie, ale které by nicméně bez filosofie nebyly spatřeny, objeveny, natož řešeny. Domníváme se, že tyto objektivní analýzy možno rozložit do tří kapitol. Jsou to vědecká metodologie, dějiny filosofie a dějiny vědy. II. Úkolem vědecké metodologie je provést moderními prostředky to, co mínil dokázat Kant svou absolutními pojmy pracující Kritikou čistého rozumu či lépe tou její částí, která předchází dialektiku - totiž připravit půdu pro pochopení zásadního rozdílu mezi objektivním, ale konečným a vždy na vnější datum, aspekt a schéma odkázaným rozumem a mezi intelektem, obhlížejícím celek, ale jemuž chybí objektivita. Kantův apriorismus vznikl z potřeby zvládnout tento problém, tuto distinkci jednou provždy, nadčasově, nehistoricky. Z toho důvodu je v Kritice všecko zaměřeno na jednorázový průkaz zásadní nesouměřitelnosti poznání fenomenálního s noumenálním světem. Poněvadž takový důkaz má být podán jednou provždy, a ne varietur, musí se opírat o pojmy stejného druhu. Takové pojmy - čisté pojmy rozumové, formy názoru atd., celý systém základních i zprostředkujících mohutností - mají pro Kanta také tu výhodnou stránku, že dovolují zároveň zabránit skepsi, která v důsledku rozlišení noumenálna a fenoménu zdá se ohrožovat celou soustavu. Po provedení kantovských ""důkazů"" je proto do jisté míry rehabilitován racionalismus. Z téhož důvodu však, odhalíme-li jednou klamný ráz kantovských metafyzických důkazů jeho hlavní teze, hrozí nebezpečí, že i celý základní Kantův problém, totiž filosofie distinkce, bude přehlédnut a soustava oceňována pouze jako pokus o restauraci racionalismu. Ve skutečnosti důkaz požadovaný Kantem je veden mnohem spíše z hlediska, které vylučuje Kantovo nehistorické a priori s jeho pravdami ne varietur, totiž z hlediska metodologické analýzy moderní, postupující a nikdy neukončené přírodovědy. Přírodověda devatenáctého a hlavně dvacátého věku ukazuje, že není ani jednou provždy platných, nevyvíjejících se a neštěpících se kategorií, ani pravda teorií, které by platily ne varietur. Přírodověda je však jediným pravým orgánem objektivního poznání fenomenálního světa. Zkušenost 19. a 20. věku pro ni znamená, že její poznání bude navždy nedefinitivní, necelkové a neuzavřené. To tedy znamená dále, že jediné objektivní poznání fenomenální oblasti bude základně nedefinitivní, necelkové a neuzavřené. Budeme zajisté moci konstatovat určité tendence soudobé vědy, jako tendenci k jednotě; budeme moci zjistit, že snaha o celkovost je přítomna v této tendenci k jednotě, ale vždy jen jakožto snaha, jejíž projekce do reality samé [je] třeba se vystříhat. Proti velikým úspěchům sjednocovacích snah stojí na druhé straně varovná zkušenost, že všecky naše pojmy jsou platné jen do odvolání, že vždy mohou být jen aproximacemi, přičemž stupeň aproximace zásadně zjistit nelze. Jelikož je tedy objektivno zásadně neuzavřené a jelikož na druhé straně pojem celku reality nelze odbýt: realita buď jest ""celá"", na rozdíl od našeho pochopení reality, nebo není, pak ale tím hůře pro objektivistu! -, je nutno uzavřít, že objektivní poznání jakožto necelkové nemůže nikdy pochopit noumenon, celek; je tedy posléze nesmyslné požadovat objektivní světový názor, objektivní jednotné pochopení universa. V objektivních pojmech, tj. pojmech diktovaných samými věcmi, nikdy celek není dán, i když je intendován. Je tedy třeba mít na zřeteli: 1. ""fenomenalita"", která je přisuzována objektivnímu poznání, neznamená nemožnost aplikovat naše kategorie na realitu, nýbrž nemožnost zachytit jejich pomocí celek. Transcendentální estetika netvoří rozhodně onu kvalitativní bariéru, za kterou nesahá platnost našich kategorií. Tato platnost je omezena jiným způsobem, totiž schematičností všech pojmů a konstrukcí z nich, totiž výpovědí a jejich rozborů, teorií. 2. Věda je sice od počátku atheistická, nezná nic než střízlivou objektivitu a nikdy z ní nevede jinam, ale negativně, tj. a) svou vlastní neuceleností a b) svým ustavičným pokračováním ve snaze o celek, poukazuje mimo sebe. Snaha vědy je vše zobjektivizovat; neukončenost a neukončitelnost této snahy, ba její vnitřní rozpor - sama není totiž možná bez non-objektivity - ukazuje cestu z objektu ven. 3. Materialismus a idealismus jsou hypostaze oněch metafyzických motivů, které jsou ve vědě obsaženy a kterých věda instrumentálně používá. Materialismus předpokládá, že snaha o objektivitu, která náleží k podstatě vědy, je dokončena, že neběží o tendenci, jejíž vyplnění není ničím empirickým zaručeno. Idealismus předpokládá totéž a ještě k tomu dodává, že tato objektivita je teleologicky založena z hlediska požadavku našeho ducha na jednotnou pochopitelnost světa: neboť realita, o níž mluví věda, není realita daná, nýbrž konstruovaná, vymyšlená z hlediska požadavku jednoty. III. Dalším polem pro ""vědeckou metodu ve filosofii"" jsou dějiny filosofie. Dějiny filosofie jsou vědeckou disciplínou, která postupuje podobně jako všecky historické disciplíny: rozborem a výkladem fakt, kterými jsou filosofické dokumenty; spisy, texty, výroky. Jako každá duchovědná problematika, je také problematika dějin filosofie v užší souvislosti s filosofickými otázkami než problematika přírodních věd. Duchovědy souvisí úzce s tím, oč vedeme své praktické zápasy, s našimi ""světovými názory"". To však neznamená, že v nich není možný určitý stupeň objektivity. Vyloučeny z diskuse pak musí zůstat ty koncepce, které nejsou ve shodě s touto objektivní bází, která tvoří materiál dějin filosofie. Přitom mají dějiny filosofie svou specifickou metodu, která je pro ně typickou verzí historické metody vůbec: metody objevování specifičnosti starších období, metody boje proti anachronismu. Dějiny filosofie zvlášť snadno propadají anachronismu, neboť všecky naše pojmy jsou produktem historického vývoje, všecky jsou výsledkem tradice, a tudíž je nasnadě promítat náš dnešní sediment tohoto vývoje do jeho minulých fází. Zvláštní verzí historické metody v dějinách filosofie je metodická skepse vůči tomuto ztotožňování. Pro každý náš pojem musí být provedena zvlášť tato operace: žádný nesmí být prostě stanoven na základě naší libovolné představy o něm, nýbrž každý musí být nalezen, tj. musí být dokumentárně zjištěn jeho původ. Přesvědčíme-li se jednou, že metafyzika není jakousi obecnou vlastností duchovního vývoje v jeho určitých fázích, nýbrž že je to fáze filosofie, která má svůj vznik a zánik, pak vzniká přirozeně otázka, zdali naše dějiny filosofie nejsou hluboce ovlivněny metafyzickými filosofickými koncepcemi, zdali náš pohled na dějiny myšlenek není metafyzikou usměrněn. Toto podezření se stupňuje pohledem na dějiny dějin filosofie: vidíme, že antické dějiny filosofie pocházejí veskrze od Aristotela a Theofrasta a na tyto autory bezpodmínečně navazují, moderní dějiny filosofie pak jsou dílem Hegelovým a jeho školy. Vznikají tak tyto velké problémy dějin filosofie: problém vzniku metafyziky z předmetafyzické fáze, problém jejího formování a přeformovávání (např. ve spojení s křesťanskou theologií, s islámem atd.), konečně problém jejího rozkladu a zániku. Pro vznik metafyziky není relevantní pouze ta literatura, která se obvykle uvádí jako filosofická, nýbrž neméně i poezie, jakož i historie takových pojmů jako μοĂρα, δίκη, dále pojmů jako jsou ty, které rozebral Snell ve svých pojednáních; na druhé straně není filosofické všecko, co se do textů tradičně filosofických ukládá. Řecká filosofie není metafyzikou do té doby, než si položí se vší jasností otázku universa vcelku a dokud je pouhou užaslostí nad jsoucnem jako takovým. Tato užaslost předpokládá otřesení instinktivních a tradičních jistot a představ, toto otřesení je asi historicky podmíněno a připraveno, načež filosofií výslovně provedeno. Metafyzika je již použitelem této problematiky, podstatně soustředěné kolem problému jsoucna a problému pravdy, pro otázku celku a jeho rekonstrukci. Filosofické prapojmy je tedy nutno vyložit z řeckého přirozeného světa, který má s naším jen určité rysy společné. Již tento úkol, najít společné fenomenální rysy našich ""přirozených"" (tj. historicky, bez výslovné reflexe daných) světů, které nás přivedou na interpretační stopy ke starověké filosofické problematice, je velmi obtížný. Dále je však nutné určit, co provádí s těmito představami a pojmy, jež v řeckém světě přirozeně vyrostly, 1. filosofie předmetafyzická, 2. metafyzika toho kterého druhu. Metafyzika má tyto podstatné znaky: 1. je základem vědění o jsoucnu vcelku, totiž vědění o základě jeho bytostné struktury; 2. je kladné a obsahové [vědění]; 3. obsahuje nejen vědění o tom, co jest, nýbrž i o tom, co je dobré, co má být; o určení a smyslu věcí, v tom počtu i člověka. Nejdůležitější v metafyzice je však, že své kladné, obsahové a celkové vědění považuje za něco samozřejmě objektivního, že celek, kladnost, obsahovost promítá na jedinou úroveň; v tom spočívá synkretismus metafyziky. Metafyzika chce o celku vědění obsahové: pouhá formálnost vědění jí nepostačí; nechce zachytit ani pouhé formy a schémata věcí, nýbrž tyto věci samy v jejich náplni. Je vědění kladné: jsou sice ""negativní"" metafyziky, jako negativní theologie nebo Cusanova nauka o coincidentia oppositorum, ale při bližším přihlédnutí zjistíme, že ve skutečnosti jejich ""negativno"" je ve službách pozitivna, že je to pseudonegativno, které se stává instrumentem pozitivního poznání věcí v bohatství jejich náplně. Obojí, obsahovost (neformálnost a neschematičnost) i pozitivnost, se konečně stýká v třetím určení, v objektivitě. Objektivita je nejproblematičtější ze tří titulů, jimiž hledíme charakterizovat metafyziku. Znamená, že si člověk realitu hledí 1) představit jako předmět přítomný před naším duševním zrakem; 2) ovládnout ji prakticky tak, jako ovládáme předměty okolí, tedy předvídat a vypočítat nejen, jak se chová tam, kde nám není přímo přístupná, nýbrž i jak se bude chovat v budoucnosti (resp. chovala v minulosti). Objektivita je pouhý ideál, který nám je však přirozený a samozřejmý; tam, kde jí nemůžeme dosáhnout, snažíme se vytvořit pseudoobjektivitu, která prostě jen si realitu představuje jako stále přítomnou, prohlédnutou, zpřístupněnou či uspořádanou. V pseudoobjektivitě převládá (1), ve vlastní objektivitě (2). Proto pseudoobjektivita je zvláštní charakteristikou metafyziky, a to i tam, kde ideál vlastní objektivity (která není dána, nýbrž těžce se jí dobývá) má na metafyziku zásadně určující vliv, totiž v moderní době. Metafyzika vůbec může být rozvrhnuta ve dvě velké skupiny, a to podle toho, co v ní přichází více ke slovu, zdali celkovost nebo objektivita. Metafyzika svou objektivitou (či pseudoobjektivitou) snaží se paralyzovat filosofický praimpuls, který pochází z otázky po jsoucnu jako takovém a po jsoucnu jako odhaleném (""pravdivém"", odkrytém). Metafyzický rozvrh celkového vědění snaží se uzavřít otázku po bytí, která je odlišná od otázky po jsoucnech, do mezí ontického rozboru jsoucen; na ní pak konstruuje nauky o φύσις, konkrétní popis realit našeho světa, s ontickým vysvětlením. Problém pravdy lokalizuje v logice, problém jednání v etice. Klasifikace filosofických disciplín i filosofických problémů je metafyzického původu. Tím se stává problematickým celý výklad ""presokratovské"" filosofie jakožto ""fyzikální"" etapy filosofie. Filosofie se však mohla stát metafyzikou teprve tehdy, když otřesení původní samozřejmé jasnosti o jsoucnu stalo se tak naléhavým, že zahrnulo nejen jsoucno, s kterým se člověk setkával (jež se stalo problematickým již v počátcích prafilosofie: otřesení mýtu, problém nezakrytosti, jsoucno, φύσις, jako opak toho, co se z něho zprvu projevuje, pochopení jsoucího jako přítomného v jeho přítomnosti a její stálosti), nýbrž o nic méně jsoucno vlastní, vlastní určení a bytostnou podstatu ve vztahu k životním úkolům, k nutnosti rozhodovat a k možnosti formovat svůj život. Proto až v Sókratovi [je] plně vyjádřen charakter řecké filosofie předmetafyzické. Naproti tomu v metafyzické filosofii se děje pokus původní otřesenost uvést opět do pevného rámce, který se uzavírá. Místo postavení do jsoucna v celku, které člověka nezměrným způsobem přesahuje a v němž mu nezbývá než potýkat se ustavičně s přesilou jeho náporu, nastává zabezpečování v posledním pevném a definitivním vyčerpání bytostných struktur a jejich prostřednictvím zachycení jsoucna v celém jeho bohatství obsahu a významu. Na metafyzickém základě je pak nutná klasifikace vědění - vznikají ""filosofické disciplíny""; na metafyzickém podkladě teprve se totiž může jednat o rozvržení a rozdělení světového celku. Na metafyzickém podkladě pak vzniká první ""vědecká"" činnost, která ovšem ještě nemá nic společného s moderním badatelstvím, jelikož tu běží jednak o rozmanité matematické disciplíny, jež pouze upřesněným způsobem vyjadřují fakta, i běžně uznaná za pravidelná a zákonitá.1 1) Zbytek rukopisu nebyl v pozůstalosti nalezen. (Pozn. vyd.) --------------- ------------------------------------------------------------ --------------- ------------------------------------------------------------",0
911,1060,Problém pravdy z hlediska negativního platonismu,1987,,0
912,1061,Věčnost a dějinnost,1987,,0
913,1062,Nadcivilizace a její vnitřní konflikt,1987,,0
914,1063,Problém úpadku a regenerace,1987,,0
915,1064,Velké prvotní civilizace a Indie,1987,,0
916,1065,Struktura zjevů objektivního ducha,1987,"Struktura zjevů objektivního ducha O ""objektivním duchu"" se mluví 1) ve smyslu lidských činností, které životu dodávají nadindividuálního významu: umění, náboženství, vědění, hospodářská činnost, politika (ve smyslu boje o moc a regulace moci); 2) ve smyslu institucí, konvencí a prostředků, které takovým činnostem slouží, je ovládají a regulují: jazyk, tradice, právo, výchova, práce; 3) ve smyslu produktů, které z takových činností vyplývají a po nich zůstávají jako jejich výsledky: umělecké dílo, produkt techniky, bohatství, kultický předmět, věc denní potřeby. Schéma tohoto trojdělení je činnost, prostředky, výsledky. Co se ""nadindividuálního smyslu"" týče, může být obsažen buď v činnosti samé, nebo v jejích výsledcích, jindy v obojím, v jejich vzájemném přiřazení, v korespondenci a kontaktu, který tato korespondence zavádí mezi lidmi. Činnost sama (umělecká tvorba nebo prožívání, hospodaření a technika) je individuální, ale předpokládá prostředky, které nepocházejí z ní samé. Tyto prostředky (jazyk, právní řád, zvyklosti a jiná pravidla) pocházejí z předchozí lidské součinnosti, z toho, co lidé vytvořili, aby si činnost nadindividuálního smyslu umožnili a usnadnili. Tato tvorba může sama být cílevědomá nebo necílevědomá; její význam, její smysl je objektivně zjistitelný. Jako jinou skupinu prostředků, které nemají již takový ryze nebo převahou prostředkový, instrumentální význam, třeba uvést materiální výsledky činností, na které další činnost navazuje: starší umění, přejaté vědění, daná hospodářská situace, uznávané představy náboženské. Poněvadž v konkrétním životě jsou tyto tři stránky - činnost, konvence, výsledek - vždy mezi sebou nerozlučně spojeny, mají mezi sebou tři odlišitelné stránky objektivního ducha rozmanité příznačné vztahy. Přitom bývá některá stránka objektivního ducha proti jiným zvláště zdůrazněna: např. při umění padá do oka jeho výsledek, umělecké dílo, při dorozumívání konvence, tj. jazyk, v dějinách stránka činnosti jako takové. Přesto ostatní momenty trojice činnost - konvence - výsledek jsou vždy přítomny. Na této trojstrannosti spočívá nyní zvláštní struktura všech útvarů, které patří k objektivnímu duchu, které mají nadindividuální význam životní. Všecky mají tyto tři stránky při sobě a nadindividuálnosti nabývají právě prostřednictvím této trojitosti. Dějinný význam individuální činnosti zakládá se na tom, že modifikuje některý z objektivních útvarů duchovních v jeho dané, faktické podobě, ať už běží o útvar z řádu prostředků (zákonů a konvencí) či z řádu výsledků. Dějiny jsou výsledkem sil, které modifikují konfiguraci objektivního ducha, stát, církev, obyčeje a moralitu, dobový styl, jazykovou strukturu, rozšíření a diferenciaci. Na druhé straně každý kontakt mezi lidmi, každé vzájemné dorozumění, spolupráce či boj děje se nezbytně prostřednictvím konvenčních forem jako jazyk, podle nebo s porušením jistých pravidel stykových a zvykových a s použitím výtvorů, které lidská činnost zanechává, jako jsou potřeby, nářadí, nástroje, přístroje, stroje, výrobky, díla atd. Pro každý objektivně-duchovní úkon či útvar je tudíž příznačné, že musí mít sám v sobě, i když je jeho podstata usídlena v činnosti nebo konvenci nebo výsledku, též stránky obrácené k těmto druhým momentům. Tj. každý musí mít svou stránku subjektivní, kterou se vtěluje v činnost, kterou je spojen s individuem, každý má stránku významově-konvencionální a stránku věcně-předmětnou. Ukažme tuto trojstrukturu nejprve na výsledcích, pak na institucích (či konvencích). I. Za příklad vezmeme 1. věci potřeby, 2. nástroje, 3. umělecká díla. Věci potřeby jsou konkrétní předměty připravené k použití pro lidské účely: výživu, bydlení, vzájemný styk, přepych, požitek, zábavu. Věci potřeby jsou připraveny k užití: nejsou nástroji k výrobě, nejvýše k úpravě pro rychlou spotřebu - náčiní, nářadí, kterého užíváme takřka v prodloužení svých tělesných orgánů a které slouží bezprostředně pro úkoj potřeb. Věc potřeby, jakou je např. potravina, je především samostatná realita fyzická, schopná existence nezávislé na produkci a producentech, když jednou vytvořena. Bochník chleba je ovšem sice v celém svém uzpůsobení, tvaru, velikosti, vlastnostech optických, čichových atd. úplně přizpůsoben lidským potřebám a požadavkům, ale sám v sobě je k nim tak lhostejný, jak jen možno a o nic méně než krystal křemene v hornině. Ovšemže je člověkem zformován. To mu dává složitější stavbu než libovolnému fyzickému předmětu. Je výrazem lidské práce, právě jakožto produkt. Tato stránka zformovanosti poukazuje nazpět, k ""historii"", lépe k osudům tohoto kusu chleba, k jeho kauzálním antecedencím, které mohou opět být pojaty buď zcela individuálně, nebo v typické a tím všeobecné formě. Kus chleba je produktem či výrazem práce, potřeb, hospodářských snah a vztahů určitých, byť nám právě v daném okamžiku neznámých jednotlivých lidí. V obecné formě je výrazem práce atd. člověka vůbec v určitém stadiu historického rozvoje: chléb nese formu strojů nebo nástrojů, náčiní, které jej vyrobily a ty náleží do kontextu právě člověkem uplatněných produkčních sil, tyto síly samy zase odkazují k určitému kontextu duševnímu (např. k postupující laicizaci života) a k jistému životnímu stylu. Konečně pak poukazuje skrojek na svůj materiál poslední, na organickou látku, z níž je vytvořen a která předpokládá pravidelný přírodní běh, střídu ročních počasí, zákon rostlinného zrání v jednom či dvou letech, bezprostřední vyrovnávání člověka s přírodou, jeho zařazení do ní. To všecko je kusem chleba vyjádřeno, neboť jeho produkce dosvědčuje, potvrzuje existenci všech těchto vztahů, lidská práce nad chlebem musila jimi všemi aktuálně proběhnout a každý z nich na něm ulpěl neméně, než ulpívá naše subjektivní myšlenka na slově, které pronášíme. Vztahem výrazu je vztah kusu chleba k lidské práci a všemu, co s ní souvisí, ovšem nikoli prostě tím, že je k ní v kauzálním vztahu. Výbuch plynu není výrazem jiskry, ačkoli je jejím následkem. Výrazem se něco stává 1. když něco vnitřního se ""překládá"" do vnějšku, 2. když něco jednotlivého nechává prosvítat všeobecné nebo celkové souvislosti (ne že by nebylo možno vyjadřovat nejindividuálnější! ale vždy jen v souvislosti s obecným). Každá práce je nyní ovšem přeložením vnitřního do vnějšku a každý její produkt nese s sebou aspoň ten velký celkový rys, že v práci se člověk vyrovnává s celkem světa dotud pouze daného. V každém produktu lidské ruky je tak toto dvojí zřetelně přítomno - vnitřní úsilí, které se stalo skutkem, které se stalo samo věcí, a je tudíž i mimo svůj výkon v ní přítomno, a fakt lidského - a ovšem nejen lidského, nýbrž metafyzického - zápasu mezi tím, co je pouze dáno, a tím, co vědomá distance a síla odporu k danému může v daném vykonat. Tak vyjadřuje kus chleba 1. práci a prožitky konkrétních lidí, 2. společenský obecný kontext, do něhož tyto prožitky zasazeny, 3. metafyzický fakt zápasu ne-daného s daným v člověku. Zcela jinam nás povede druhá důsledková řada. Chléb nevyjadřuje pouze, nýbrž také cosi znamená, cosi se jím chce, je zde k něčemu. Chléb určitě cosi vyjadřuje, ale rovněž tak určitě tu není kvůli tomuto vyjadřování (ač ovšem je možno říci, že jeho produkce je v nerozlučné souvislosti s ním). Chléb je zde pro spotřebu, je k jídlu, a co nás na něm na prvním místě zajímá, je tato řada souvislostí, která ony výrazové dokonce v praktickém životě zakrývá skoro úplně, ačkoli ovšem zde stále jsou a skládají nepozorovaně a nevýslovně, ale přece neodbytně atmosféru našeho denního života. První základní významová řada je řada účel (či úmysl) - prostředek. Každá potřeba je nutně jedním, druhým nebo obojím. Význam je na prvním místě to, k čemu život něčeho může použít, k čemu něco jest, a to tak, že věci, které k něčemu jsou, nám jsou bližší a jasnější ve své struktuře prostředků, než účely, k nimž jich používáme, ostatně vždy nějak proměnlivé, nevěcné, podléhající kapricím životní křivky. Naopak zase na věcech nám původně žádný rys není tak nápadný jako tato příhodnost k... . Druhá významová řada je řada úkonů, které se musí s věcí provádět, aby se upravila k spotřebě. To jsou souvislosti jako bochník - nůž - talíř atd., přirozeně proměnlivé společensky a historicky. Další významová řada se týká pravidel konzumu - existují konvence, které regulují a definují slušné a lidské jídlo proti abnormnímu a zvířecímu; konvence, které se týkají způsobu, jak si počínat a kdy si tak počínat. (Narozdíl od výrazové řady, která vyjadřuje rovněž individuální život a osudy, je tato druhá, významová řada tak objektivně-obecná, jak jen možno. Rozumí se, že z ní ustavičně přijímáme pokyny pro sebe, ale to není z toho důvodu, že by náš subjektivní účel byl ve významové souvislosti prius; naopak, chléb je ""k jídlu"" jaksi vůbec, bez ohledu na to, zdali se mi ho chce či nechce, a podobně to platí i o řadě věcných souvislostí a řadě konvencí.) Další významová řada se nám naskytuje, jakmile potravinu zařadíme jako potravu pod hledisko účelu, kterým je uspokojení potřeby, a tuto potřebu samu určíme vzhledem 1. k jejímu optimu a maximu, 2. vzhledem k společenské třídě člověka, jehož se týče, 3. vzhledem k celkovému stavu a životnímu slohu společnosti, v které žije. Komponované menu představuje celou tuto bohatou a spletitou strukturu; n. b. nevyjadřuje ji pouze, nýbrž skutečně znamená, vyjadřuje cosi, co člověk úmyslně chce dát najevo nikoli jako svůj vlastní duševní stav, nýbrž jako reální fakt. Např. kompozice menu znamená po stránce obsahové, že určitá potrava patří, hodí se dohromady; tato patřičnost může být diktována hledisky zdravotnickými, hlediskem chuti a labužnictví, hlediskem vzácnosti nebo naopak levnosti a dostupnosti, v různých kombinacích. - Po stránce společenské požívání či předložení určité potravy, jistým způsobem upravené, může znamenat stavovskou příslušnost, manifestaci toho, co si určitá osoba může nebo nemůže dovolit; po stránce funkce ve společenském celku může určitá potrava, určité jídlo být slavnostním jídlem, jindy naopak všedním, normálním každodenním. Že to, co kus chleba ""znamená"", co jím chceme docílit a co jím manifestujeme, je něčím jiným než to, co vyjadřuje, je zvlášť jasně patrné na častých diskrepancích mezi obojím. Co chceme předložením potravy vyjádřit, bývá snaha imponovat, opulence, úcta; čeho jsou však manifestační akty skutečným výrazem, bývá cosi velmi odlišného, ne-li základně opačného. Ve výrazu jako takovém není možná lež; přetvářka sama je výrazem jako jiný výraz. Ovšemže možno klamat instinktivně, tak jako zvíře v mimikry. Ale úmyslně klamat možno výrazem jen tehdy, když jsou zde nejen individuální stavy a jim přiřazené výrazy, nýbrž když je tu vědomí obecné rovnosti mezi nimi, jakýsi slovník obojího, a to znamená, když užívám svého těla, fyzionomie a gestikulace, jako jich užívá herec: jako vyjadřovací stupnice, která tedy nejen něco individuálního zvnějšňuje, nýbrž též cosi všeobecného znamená. Klamání výrazem je z hlediska divákova výrazem, z hlediska hercova spíše mluvou. Podobně je tomu v případech právě uvedených společenských manifestací; je možno lhát a klamat i pomocí obřadů, zvyků, manipulací, např. věnováním kytice, způsobem, jak podáváme oběd, jak instalujeme nábytek atd. * Teprve tím, že má předmět denní potřeby, jako skrojek chleba, všecky tři zmíněné aspekty, je připraven k tomu, aby hrál svou konkrétní úlohu v našem životě. Teprve v souhře objektivního obsahu, výrazu a významu nabývá své plné tvářnosti, může se zasadit do skutečné lidské situace. Teprve pak může být např. přesnídávkou, almužnou, odloženou zásobou, zbytkem či odpadkem, čímsi nutným, nudným, chutným či v plném smyslu odporným, jindy něčím žádoucím, nedosažitelným, co je tu jen pro privilegované. Při každém konkrétním vystoupení předmětu zahrávají všechny souvislosti, i když v různé síle podle okolností: přičemž zvláštní zmínky zaslouží, že výraz je nezbytně vázán na fyzickou danost a přítomnost reální věci - vždyť výraz je vždycky něčím skutečným, nikoli pouze plánovaným, výraz pohlíží vždy do minulosti - zatímco význam se může spokojovat též představovaným nebo symbolickým nositelem, surogátem, jak to patří k podstatě jeho plánující, do budoucna směřující funkce. Na předmětu potřeby tedy sumárně rozeznáváme tyto stránky: A) Předmětnou v ryzím smyslu, tu, která není svědectvím žádné lidské práce, úmyslu, činnosti. V ní opět rozeznáváme a) předmětně-kvalitativní, lidsky-smyslovou objektivitu, b) v ní se ohlašující ryze přírodní objektivitu. B) Výrazovou a) individuálně vyjadřující, b) společensky vyjadřující, c) metafyzicky vyjadřující. Výraz je vždy konkrétní, vyjadřuje realitu, i když je to např. epochální, stylová, historicky společenská realita. Výrazem je vyjádřeno, co jest nebo ještě spíše, co bylo; směřuje do minula. C) Významovou, vždy obecnou nebo individuálně-obecnou (každý předmět je zaměnitelný vzhledem ke své významové funkci), směřující do budoucna (v konkrétním životě) a nespojenou nutně s nositeli reálními, nýbrž používající též představových, imaginativních, symbolických surogátů a derivátů. Předmět potřeby zůstává při svém začlenění do výrazu a významu lidského stále též čímsi fyzicky-autonomním. Má svou vlastní váhu a vzdornost, podobně jako chemický proces v organismu, i když je začleněn do jeho souvislostí, které mu dávají nový význam, zůstává plně chemickým procesem, jaký může probíhat i mimo organismus. Tato lhostejnost, spojená s jinou důležitou vlastností věcí, totiž jejich relativní trvalostí, je právě hlavní vehikulum objektivního ducha: nejen fyzicky, nýbrž předmětně, významově, obsahově duch není bez předmětnosti, věcnosti, hmotnosti možný. To je zvlášť jasně patrné u nástrojů, ještě jasnější, než u předmětů denní potřeby. Nástroj má přirozeně svou objektivně-mechanickou povahu, která jej činí právě schopným působení; pěstní klín svou tvrdost a pádnost, jehla svou pružnost, ostrost, pevnost, třecí křesadlo svou schopnost produkovat a zachycovat vzbuzené teplo, vrtačka a rydlo způsobilost vyrýt otvor krouživým pohybem. Tyto mechanické, termické, chemické vztahy, schopnosti, vlastnosti, jsou zapuštěny do lidských vztahů a souvislostí prostřednictvím organické vrstvy, totiž vrstvy organických mechanismů, jichž pomocí zvíře a člověk ovládá své okolí bezprostředně; bylo nesčetněkrát ukazováno, a to již od dob presokratovských, že lidská industrie je cosi jako ""nápodoba"", spíše: prodloužení, projekce, extrapolace zvířecích instinktivních dovedností. Již do organických, účelných a účelových struktur jsou zapuštěny samostatně fungující mechanismy a chemismy, soustavy pák, klínů, hřídelů, fotochemismů, endo- a exotermismů; u člověka pak tím, že tyto mechanismy a chemismy jsou vůči tělu osamostatněny a uzpůsobeny k vlivu na větší okruh prostorový i mimo organickou danost přírodních instinktů a dispozic, vystupuje stále více jejich samostatnost, upravuje a zdokonaluje jejich funkci napřed instinktivní hravé zacházení s nimi, pak zkušenost a umění (podle Aristotela). Po této cestě vnitřní samostatnosti nástroje v jeho mechanické, fyzikální, chemické funkci vede cesta od nástroje k stroji ve smyslu dvojím: na jedné straně ve smyslu objektivně-fyzikálním, jako zařízení na proměnu směru a působnosti síly, na druhé ve smyslu technologickém, totiž jako co možná osamostatněné nápodoby lidské pracovní činnosti. Jedna cesta vede k objektivnímu přírodnímu zákonu, ke kvantitativnímu vztahu v samých věcech, kterého sice lze účelně využít, ale který sám o sobě s využitím nemá nic společného; druhá z takových objektivně-zákonitých procesů konstruuje lidsky-účelnou činnost, provádí humanizaci mechanismu a případnou mechanizaci člověka. Kromě toho, čím nástroj (a stroj) takto objektivně jest, však nesporně též něco vyjadřuje a něco znamená, co s touto objektivní existencí nikterak nespadá v jedno. II. K pojmu práce jako modality lidské činnosti třeba několika historických poznámek. Staří nekladli proti sobě práci a non-práci jako metodickou a non-metodickou činnost, práce jim nebyla určitou modalitou činnosti, předmětně zaměřené, nýbrž viděli ji vždy jako πόνος, námahu fyzickou, otrockou činnost, ztrátu času (který mohl a měl připadnout volnému, svobodnému užití). V křesťanství hodnotový akcent položen jinak, ale týž pojem práce zachován: práce je hlavně fyzická námaha, duchovní život je mimo oblast práce. Křesťanství ovšem kladným zhodnocením práce podtrhuje moment duševní kázně, který je v každé práci obsažen. Kázeň je v práci dvojí: sociální (podřízení potřebám společnosti, hlavně rozkazujících) a věcná (podřízení předmětu, který se zpracovává, hmotě a nástroji). O kladném přesunu hodnotovém v osvícenství v. zvl. Bollnow.1 Osvícenství zčásti dědí tradici křesťanské humilitas, zčásti připojuje myšlenku užitečnosti a mravní ceny úsilí, zaměřeného k zjednání užitkových hodnot. Protiklad k nečinnosti se nyní stává akutní: prázdeň se hodnotí nyní jako nečinnost, jako sociální újma a jako protisociální parazitismus. S tím souvisí také, že celé obory duševního života nyní přestávají platit za obory prázdně a začínají být hodnoceny jako práce: ""duševní práce"" je moderní výraz. Protiklad starého a nového hodnocení činností duševních se obráží i v pojetí duševní práce, zvláště teorie: antická, soběstačná ϑεωρία je především metafyzika; vědecké disciplíny pokračující a analyzující bez konce jsou práce; odtud různý poměr různých období k metafyzice a vědě. Kolektivismus práce proti individualismu zahálky, prázdně. S tím souvisící dělba práce. Již Platón [ji] sice viděl, ale uvažoval [ji] jen po stránce kvalitativní, totiž [po stránce] souhry, vzájemného doplňování různých činností v celek života obce. Moderní, např. Adam Smith, uvažují [dělbu práce] po stránce kvantitativní, po stránce zvýšení produktivity práce, po stránce šetření, ekonomie v silném smyslu slova. Práce a činnost. Každá práce [je] činností, ale nikoli naopak. Někdy [je] práce přece v jistém smyslu nečinností: když je setrvačností. Práce může být tedy činností v pokleslém smyslu, nemusí být eminentní činností, jejíž pojem implikuje změnu, pohyb tvůrčí, odpor proti pouhému datu, pokus postavit se nad ně. Práce [je] původně vždy viděna jako pokleslá činnost; teprve nová doba ji vidí v souvislosti s tvůrčí činností. Další moment: práce a mravní činnost: sebepřekonání. Nikoli automatismus, nýbrž kázeň. To [je] možné i bez vlastní tvůrčí stránky. Máme tedy: 1. práci jako mechanismus nebo kvazimechanismus; 2. práci jako kázeň; 3. tvůrčí práci. Práce-metodismus, soustavnost, vycházení z jednotliva, ""od spodu"", důraz na technickou stránku. Technika v dvojím smyslu (Zschimmer1): 1. osvojení daných prostředků k daným účelům, 2. vynalézání nových účelů k prostředkům a prostředků k účelům. Každá práce má techniku v prvním a umožňuje techniku v druhém smyslu. Ale také technika v druhém smyslu je práce: nikoli intuice, která rázem vyskakuje z hlavy Diovy, nýbrž metodické hledání. Práce vynucuje techniku, technika rozvíjí, usnadňuje, proměňuje práci a prohlubuje její panství nad naším životem. Že pojem duševní práce není ilegitimní extrapolace, dovozuje mnoho fakt, mj. také to, že určitého druhu teorie (např. induktivní přírodověda) je možná v rozvinutém stavu toliko ve společnosti proniknuté ""ideály práce"": hlavně však její realitou, ve společnosti metodicky pracující, která vyvinula orgány pro soustavné sbírání zkušeností, diskusi, kritiku, tj. veřejnosti určené školy, akademie, periodický odborný tisk atd. Rozšíření této mentality [je] historicky možná důležitější než sám vývoj technicko-průmyslový v užším významu. Je např. známo, že rozšíření znalosti technických pokroků vadila ještě na konci 18. věku rozšířená snaha utajit procedury, vlastní určitému podniku; táž snaha vadila vzniku moderní technologie. Naproti tomu pracovní smýšlení a metodická spolupráce moderních učenců existují v plné síle již v 17. věku. Pro moderní dobu [je] charakteristický dvojí směr: 1. kanalizace tvůrčího impulsu, jeho metodické vytěžení, zároveň s tím rozšíření pojmu práce o tvůrčí sféru; 2. mechanizace stránky netvůrčí, která buď vede k vyřazení lidské pracovní síly a její náhradě strojem nebo naopak k mechanizaci lidského života, k jeho absolutní nivelizaci na mechanismus vykonávající určité úkony. * Každá lidská činnost předpokládá a zároveň spoluutváří jisté instrumentální aparáty, bez nichž nemůže vytvářet své výsledky. Každé takové instrumentarium však předpokládá racionalizaci daných přírodních prostředků. Racionalizace = zkonečnění, schematizace, přehled, soustava. Emise artikulovaných zvuků je přírodní, přirozený prostředek, umožňující jazyk a řeč jako instrumentarium komunikace. Avšak artikulované zvuky v přírodní podobě jsou k tomu účelu nepouživatelné: musí z nich být vytvořen určitý výběr. Tento výběr lze podle nauk moderní fonologie převést na určitou soustavu opozit, kterou lze vyjádřit přehlednými schématy. Přírodní zvuk je také daným materiálem hudby. Racionalizace přírodního zvuku je složitý historický proces, který na rozdíl od racionalizace jazykového materiálu odehrává se až do 18. stol., do vzniku temperovaného ladění, a není procesem bezděčným, nýbrž úmyslným; úsilí hudební teorie a praxe se tu spojuje v jednotu výkonu, kterým je soustava moderní hudby. Hudební ""řeč"" není narozdíl od jazyka v silném smyslu pouhý instrument, na který se neupíná pozornost, nýbrž je samou součástí hudebního výrazu. Jazyk je reprodukce kinetická; reprodukuje způsobem nestálým, přechodným i konstantní jevy. - Reprodukce statická objevuje další možnosti racionalizace. Statická reprodukce vede na jedné straně k výtvarnému umění, na druhé k písmu. Umění začíná zachycením celku; ale i toto zachycení, podstatně iracionální, předpokládá řadu konečných a opakujících se prostředků, jakousi výtvarnou abecedu či výtvarný rukopis. Opakování je zde neurčité a nejednoznačné, prostředky nejsou omezeny na několik málo prvků; ale směrem k tomu se pohybuje, jako nealfabetická písma k alfabetickému. 1) Autor k tomuto místu odkazuje na »Zeitschr. für Philos. 1947«, což je nejspíše Zeitschrift für philosophische Forschung, kde je uveřejněn v roce 1947 v čísle 2-3, na str. 231–243 od O. F. Bollnowa pouze článek Deutsche Existenzphilosophie und französische Existentialismus, který však o osvícenství vůbec nepojednává. Domníváme se, že autor měl na mysli článek: O. F. Bollnow, Die Aufklärung und wir. Joachim Heinrich Campe zum 200. Geburtstag, in: Schola. Monatsschrift für Erziehung und Bildung II (1947), str. 101 nn. (Pozn. vyd.) --------------- ------------------------------------------------------------ --------------- ------------------------------------------------------------",0
917,1066,Práce a technika,1987,"Práce a technika Práce: uvědomělá, soustavná, účelná lidská činnost, pohybující se v reálném, hmotném světě a směřující za něčím, co nemusí ležet v ní samé a zanechávající reální výsledek jak v zručnostech a dovednostech pracujícího, tak ve vnějším světě. Práce je uvědomělá činnost: pracující ji musí konat úmyslně, i když nedobrovolně. V práci je implikován člověk jako bytost, jejíž síla fyzická je dirigována vědomou úmyslností. Práce implikuje rozhodnutí, využívat sebe jako pramenu fyzické energie a jako stroje, který jí dává směr. Práce je soustavná: nikoli že by se nedalo pracovat ""nesoustavně"", tj. se střídáním různých pracovních programů. Ale každý střídající se program je sám v sobě soustavný: obsahuje pořádek činností, který závisí vždy na uskutečnění jednotlivých etap, k další etapě nelze přikročit, dokud předchozí nebyly provedeny. Nesoustavnost v práci možná jen tím, že k podstatě práce patří soustavnost. Na rozdíl od hry, která má nezbytně účel sama v sobě, práce je sobě samé účelem jen v derivativních formách. Ale i tam musí práce produkovat, tj. zanechávat viditelné výsledky, které mají nezbytně vliv na utváření lidského života. Od hry se liší dále elementem reality, v němž se stále a bytostně pohybuje. Východisko i výsledek práce je reální. Naproti tomu výsledek umělecké tvorby není reální, i když je skutečný (výsledek činu, skutku). Umělecké dílo tvoří svět pro sebe, kdežto práce vrací svůj výsledek do reálního světa. Nepostačí definovat práci účelem reprodukce života, poněvadž jednak tohoto účelu se dosahuje bez práce (zvíře, sběrač potravy), jednak při práci dochází k heterogonii účelů: stává se účelem sama v sobě, stává se prostředkem k utváření života nezávisle na jeho reprodukci (produkce omamných jedů, luxusního zboží, magicko-náboženských efektů; produkce produkce). 〈S tím souvisí možná i druh a řád odcizení, který působí práce v různých historických údobích. Např. otrok je sice odcizen cele, nepatří si, jeho pracovní síla je postavena do cizí souvislosti - ale přesto není cele jen pracovní síla; jako pracovní síla je viděn ve starověku jen příležitostně (plantáže), více v moderním otrokářství, spojeném s kapitalistickou soustavou (otroctví na plantážích jižních států, koloniální systém). Rovněž tak má ve feudálním zřízení nevolník svou platnost vedle funkce pracovní síly. Souvisí též s tím, že jeho práce není abstraktně neživá, nýbrž organická, ve styku s přírodou jako koloběhem života. Abstraktní - je vzniklé abstrakcí od - je pojetí moderního kapitalismu. Proto člověk uvědoměle viděn ""technicky"" - jen jako pracovní síla. Zapletenost do technických souvislostí se stupňuje, člověka to resorbuje stále více, práce a abstraktní technické souvislosti utvářejí nyní vědomě vlastní svět, kde [je] člověk jen jednou z produktivních sil. Socialismus - snaha vrátit tyto síly člověku zpátky, ale nikoli člověku v jeho původní organicky-pospolité, nýbrž člověku v jeho zabstraktněle-společenské, racionálně-společenské povaze.〉 Technika - τέχνη, ars, vědění tvořivé, vědění o tom, jak věci i sebe dosadit do stavu, který odpovídá jejich ἀρετή, jejich ""povinování"", jejich ""dokonalému"" stavu, ""účelu"", ""smyslu"". Technika moderní - tvořivé vědění, které učí přizpůsobit věci nikoli jejich smyslu a účelu, nýbrž našim svobodně rozvrhovaným a konvencionálním, libovolným účelům. Technika - vědění, které v přírodě, hmotných věcech učí spatřovat prostředky k těmto (libovolným) účelům. (Technika sice svět učí vidět sub specie účelu, tedy lidsky, ale zároveň člověka sub specie prostředků hmotných, tedy hmotně.) Hmotnost jako takovou určuje v moderní technice přírodověda. Uskutečňování účelů proměnou hmotných věcí v prostředky a realizací prostředkovaných řetězů je práce. Práce tedy nezbytně používá techniky v moderním smyslu. Následkem toho se vytváří tato významová skupina: 1. Organický sediment realizace prostředků k účelům vytváří techniky ve smyslu dovedností a zručností. Tyto techniky - racionalizované stereotypy činností, kterými se dosahuje účelů, činností prostředečných. Racionalizace relativní, možno ji zvyšovat pod různými hledisky. Techniky nemusí být vždy zaměřeny k technickému účelu, tj. k účelu hmotnému. Ne každá realizace účelu je práce, ale každé ovládnutí ""techniky pracovní, dovednosti, zručnosti"" je práce. ""Techniky"" jsou generální, ale též individuální, mají svůj výraz, případně styl. 2. Technika jako suma realizace pracovního programu pomocí tvořivého vědění - proces technicky formované práce. 3. Technika jako rezultát neorganický, sediment technicky formované práce.",0
918,1067,Hospodářství a jeho vztah ke světu,1987,,0
919,1068,Tendence k ovládnutí přírody,1987,,0
920,1069,Dialektika,1987,,0
921,1070,Ideologická metoda,1987,,0
922,1071,Humanismus,1987,"Humanismus Humanitas – římský pojem vzniklý v prostředí rodové aristokracie 2. století. Beckmann1 ji uvádí v souvislost s římským smyslem pro konkrétní mezilidské, meziosobní vztahy: vzhledem k svým je takový vztah pietas, vzhledem k veřejnosti auctoritas, vzhledem k cizím hlavně v soukromí je to humanitas. (Řekové – ἄνϑρωπος jen ve smyslu 'příliš lidského', event. 'průměrně lidského', slabého proti božskému, nikdy jako vysoké hodnoty, plnolidství; o tom Pfeiffer, str. 2, pozn. 3.)2 K humanitas náleží: 1. člověk se naplňuje, nabývá plnosti svého životního smyslu v mezilidských vztazích; člověk se vyžívá v lidskosti; k ní ovšem patří otium, hravé užívání života ve svobodném, namáhavou prací a vážnými záležitostmi nerušeném pěstění a požitku svých i cizích schopností; 2. tato lidskost se definuje sama vůči přírodnosti a vůči barbarství, které může mít formy krutosti nebo tuposti a nerozvinutosti. Filosoficky se humanitas hlásí k hellenistické tendenci zdůraznit to obecné, co člověka činí člověkem, a v tom hledat zároveň etickou hodnotu i spojení, spojitost mezi lidmi vůbec – zatím co klasická řecká filosofie sice zná toto obecné (λόγος), ale spojení mezi lidmi vůbec na jeho základě nevyhledává. Humanitas je sice postoj výlučné, elitní vrstvy, ale je zároveň mostem ke všem lidem, umožňuje určitý stupeň spojení mezi všemi, při němž se cítí ne sice rovni, ale respektováni právě jakožto lidé. Někteří církevní otcové sice učinili pokus použít pojmu humanitas v křesťanském smyslu (Lactantius, Ambrosius), ale bez úspěchu; humanitas měla již příliš určitý význam čistě lidského vřelého vztahu, pro lásku k člověku, nikoli pro lásku boží. Humanismus 14.–15. století je renascentia romanitatis, říká po Pfeifferovi (4/5, 28) Heidegger,3 ale s tím rozdílem, že nyní se humanitas klade do výslovné diference k divinitas. Na první pohled, obsahově se humanitas definuje jen vztahem k přírodě; co do ontologické struktury je však určena svou diferencí vůči divinitas tím, že v rámci divinitas jako ens increatum creans1 určuje sféru lidské autonomie, lidské druhotné creatio. Autonomizací vůči divinitas nabývá nyní humanismus šíře, která jej vymítá z mezí pouhé literární kultury. V lidech starověku je nyní viděna lidskost zbavená vší ingerence divinitas: vidí se v nich ""čistí lidé"", odmýšlí se jejich mytická, paganistická nábožnost. Historii této autonomizace, tedy lidského osvobozování, lidské svobody by bylo třeba spatřovat v těchto etapách: 1. popetrarkovský kruh vidí v romanitas národní ideál, rozrušený gótským barbarstvím, a hledisko náboženské dává do pozadí, nedbá ho; 2. Ficinus a Pico z Mirandoly spatřují v člověku, v jeho duši, jiskru božství od přirozenosti, beze všeho zjevení přítomnou; 3. humanisté Erasmova typu spatřují v humanistické kultuře autonomní podklad a předpoklad pro optima religio, v níž se jednota lidství završuje; 4. skeptikové Montaignova typu spatřují v lidství jediný opěrný bod, kterého je možno se držet v divokém sváru názorů, které se dovolávají nadlidského. Jiskra božství, autonomie vzdělaného, odpovědného člověka, lidská skepse proti fanatismu mají jedno společné: svobodu a autonomii jako jádro lidství. Svoboda však vyžaduje pole činnosti, na němž se uplatňuje, protože je to praktický pojem. Tímto polem je u italských humanistů jejich blízké okolí, obec, akademie, kruh uměnímilovných vzdělanců; u Erasma a jemu blízkých humanistů humanistická obec, kterou hledí rozšířit na církevní kruhy vůbec; u Montaigne vlastní já. Zatím však v obnově starých zapadlých názorů o přírodě (pro které možno odvolávat se na starověké autority) připravuje se jiný obor této libertas, který bude mít rozhodující význam. Protože autonomní lidská povaha je definována výslovně vztahem k přírodě a protože pojem přírody je nyní v plném přerodu pod zorným úhlem pojmu působnosti, nachází původně humanistická snaha o svobodu člověka, o jeho autonomii, své hlavní pole činnosti právě zde. A to tím spíše, že dějiny ještě na dlouhou dobu – do poloviny 17. století – budou doménou divinitas. * Humanitas nemusí být právě vždy přímou negací divinitas (tou se stane až později), ale chce přesné vymezení jejich sfér. Tak proklamuje Bacon regnum hominis, které je sice požadavkem křesťanským, ale kde se člověk potýká a stýká pouze s přírodou, s ničím jiným. Realizace lidskosti, regnum hominis, jde přes ovládnutí přírody. Toto ovládnutí se podaří u těch, kdo o regnum hominis nemluví, u Descarta a Galileiho. Ale nevědomky realizují právě Baconovo regnum hominis. Regnum hominis je říše lidského vědění, tj. v podstatě lidské moci učinit a odčinit, vytvořit a přetvořit. Vytvořit a přetvořit se však stalo výměrem poznání, poněvadž bytí bylo pochopeno jako produkování, působení, jako proces a akce. Nikoli zjevování, nýbrž dělání, vytváření, fabrikace se staly – již v křesťanském voluntarismu boží působnosti – povahou toho, co jest. Toto dělání, vytváření bylo však určeno jako vypočítatelné a konstruovatelné, a tím samo ovládnuto. Dělání, vytváření, působení je v matematické přírodovědě ovládnuto, je samo uděláno, vytvořeno. Realizace regnum hominis, realizace humanismu s jeho požadavkem čistě lidské oblasti, kde je člověk pánem, šla tedy přes přírodu, a to proto, že příroda byla dána člověku na pospas jako doména dělání, akce, práce. Příroda přestala být především manifestací božského a stala se materiálem pro lidskou působnost. Teprve nyní se božské definitivně vytrácí z přírody, v níž sice již dlouho nebylo reálně, ale přece symbolicky. Regnum hominis je říše dělání, vytváření, působení; ale působení ovládnutého. Ovládnuté působení předpokládá, že ovládající samo se má v moci. Regnum hominis chce jako základ něco úplně, jen a jen vlastního, do čeho se ani absolutní moc nemůže vmísit. Stojí jen na sobě samém. Takovou naprostou vládu má člověk jen v sobě samém, ba tato vláda je přímo výměrem 'sebe': to, co sebe má, co sebe nemůže nikdy uvést v pochybnost, co nemůže otřást sebou. Člověk má v sobě neotřesitelný bod, východisko vší strategie regnum hominis. Sebe sama sice člověk nevytváří, ale má-li vůbec něco vytvářet a na něco působit, má-li založit svou autonomní říši, pak musí být sebevládný. Tak vzniká v moderním humanismu z požadavku regnum hominis dvojí: příroda jako objekt, jako soubor konečných, nám přístupných akcí a působností; a subjekt jako sebevládný, sobě stále přítomný a disponibilní korelát přírody takto pojaté. Tím se dostáváme na práh humanistické éry, éry regnum hominis. V ní se odehrávající drama zná jako jednající osoby stále více jen objekty a subjekt. Jejich povaha, struktura, vztahy jsou od nynějška hlavní problém. Subjekt ovládá sebe v absolutní sebejistotě; v ní má rovněž své myšlenkové postupy, kterými ovládá to, co jest, totiž předměty; ovládání předmětů, jejichž podstata je v působení (dělání), je tedy dělání dělání. Každý smysl, který má to, co jest, v tomto údobí, je tedy nějak vztažen k činnosti, k působení a dělání. Člověk je dělající, pracující tvořivá bytost; co není jeho činnost nebo působnost nějaké dosažitelné a ovládnutelné věci, neexistuje. Člověk se ovšem nevyskytuje jen ve formě subjektivního jádra; člověk je též objekt, přírodní i společenský; poslední cíl v regnum hominis je proto člověka-objekt ovládnout člověkem-subjektem, vzájemné proniknutí obojího. * 1) ""nestvořené tvořící jsoucno"" (Pozn. vyd.) --------------- ------------------------------------------------------------ --------------- ------------------------------------------------------------",0
923,1072,"Humanismus, pozitivismus, nihilismus a jejich překonání",1987,"Humanismus, pozitivismus, nihilismus a jejich překonání I. Antropologické údobí Antropologické údobí - pohled na jsoucno, v němž člověk [je] ta bytost, která v důsledku nesmyslnosti ostatního je jedině schopna a povolána dávat z vlastní síly a vlastní vůle jsoucnu účel, smysl, hodnotu a vše, čím diferuje jsoucno od nejsoucna. Struktura antropologického jsoucna: objekt - subjekt. Smysl je dílo subjektu. Osmyslení teoretické i praktické - teoretické: Descartes, každý smysl teoretický je výslovný, konstruktivní smysl - tj. úmyslný, volní; teoretický smysl [je] část praktického, vůle vnáší do světa smysl. Antropologické údobí - a) podstatně revoluční údobí - diskontinuita. Vyjadřuje [to] Descartes: de omnibus dubitandum, tím teprve nalezeno nové východisko, radikálně nová půda. Všecko [je] třeba zavrhnout, co nevyhovuje požadavku rekonstrukce. b) Racionalistické údobí - ratio, nová pochopitelnost - racionalismus ve smyslu abstraktní ratio (ale totální intellectus Hegelův to nepřekonal); c) subjektivistické údobí: smysl, hodnota, pravda, krása jsou jen subjektivní fenomén, nemají s vnitřní povahou věcí nic společného, jsou to nejvýše její projekce na ryze soukromě-lidskou úroveň jistých schopností a možností člověka. * Člověk [je] v důsledku moderní vědotechniky nejdvojsmyslnější bytost: protože [je] sebevědomý, odlišuje se sám od všeho a [je] vyšší než všecek ostatní svět; neboť [je] uživatel - pán a vlastník přírody; zároveň však právě proto, měřeno na tomto nároku, jeho skutečný stav [je] nedostatečný a nedůstojný. Myšlenka ""pána a vlastníka"" – její křesťanský pramen. Dokud [je] s tímto pramenem ve spojení, není tak naléhavá: pán a vlastník, pokud jeho pán chce a dovolí, v rámci božího řádu. Od proniknutí vědotechniky vědomí přelomu. Francouzská revoluce, průmyslová revoluce. Sekulární význam revolucí, které [jsou] jen důsledkem největší [revoluce] – vzniku vědotechniky. Humanistická éra - [je zaměřena] proti theologii a metafyzice, která [je] v ní obsažena. Ale sama [je] metafyzická, jenže s metafyzikou moderní přírodovědy a dějin, ""pozitivní"" metafyzikou. Ostřízlivění z revoluce. Pozitivismus: úzká cesta mezi revolucí společenskou a filosofickou. Rozpojit obojí. Celkové řešení filosofické, zákon tří stadií. Metafyzika = 0, věda na její místo, bude novou autoritou, to umožní revoluci proměnit v restauraci, pohyb v klid. Pesimismus vůči ""člověku"". Něco nad člověkem nutné - ale jak to pozitivně vydupat? Logika fakta, jemuž pozitivismus jedině věří: jedině minulost je normou dějin. Nic nového pod sluncem. Nil admirari, nihil sperare.1 Filosofie odoperována destrukcí metafyziky, nadzkušenostního výkladu.2 * Ad vocem pozitivismus. Pozitivismus [je] od počátku relativismus: jak s tím sloučit myšlenku, že pojímá vědu metafyzicky? Pozitivismus [je] přece senzualismus: zákony přírody nejsou zákony ""věcí samých"", nýbrž spojů mezi počitky, subjektivními nebo neutrálními ""elementy"" (Mach).1 ""Tout est relatif, voilà le seul principe absolu"" (Comte).2 - Relativismus pozitivismu nevadí jeho víře, že ve vědě máme před sebou obraz skutečnosti samé; ovšem obraz vztahový. Relativismus pozitivismu [je] jen skeptický rozpor jeho ontologie. Ostatně vztahy, zákony, vše, co je formulovatelné a vypočítatelné, nabývají v jeho koncepci větší ""ontologické"" důležitosti než nositelé a kvality. Právě s pozitivismem se uskutečňuje přesun od substance k ""funkci"", být znamená patřit do vztahové souvislosti, vlastní vnitřní povaha a obsah věci se stává irelevantním, forma vítězí naprosto nad obsahem. Postupné zvnějškovění, zabstraktnění, vyprázdnění jsoucna - nihilismus - ruku v ruce s mocí a účinností. Pozitivismus existuje všude a nestačí si nikde. Existuje všude - na nejrůznějším světonázorovém podkladě: v Číně, Sovětském svazu, Spojených státech i v Evropě. Nestačí si nikde: jakožto konzervatismus fakta předpokládá vytvořenou faktickou situaci (člověka, společnosti), která musí pocházet odjinud. Evropský a americký pozitivismus má tuto základnu od liberalismu, tj. radikálního racionalismu sekularizované, ale na křesťanském základě vypěstované osobnosti, která se na světě zařizuje po svém; evropský východ má tuto základnu od marxistické revoluční ideologie. Pěkně tento ráz pozitivismu ilustruje již Comtova ""pozitivní politika"" - protestuje proti revoluční metafyzice, chce novou autoritu, vědecké papežství, ale reální společenský řád pojímá v rámci liberálně-restauračních pořádků. Comtova doktrína by mohla být ostatně dobrým příkladem toho, co Gogarten a po něm C. F. Weizsäcker nazývají sekularizovaným křesťanstvím - věda pak křesťanská hereze (dekapitovaná, depersonalizovaná víra v transcendentní moc, kterou možno získávat k vlastním službám specializovaným konáním, obstarávaným ""zasvěcenou"" elitou), a právě to umožňuje pak i pozitivistický hokus pokus s ""novou autoritou"". Ale v tom [je] pozitivismus Comtův vlastně nedůsledný. Pozitivismus je vlastně pouhá racionalizace a odkouzlování. Je to strhávání masek, desilusionismus. Slibuje mnoho za cenu nihil sperare. Mnoho se odehrává, ale nic se neděje. Čím všemohoucnější technika, tím [je] jasnější, že událost není možná. Pozitivismus bojuje proti iluzím, ale bez důvěry, že tím rozřeší problém: rozpor, dvojitost moderního člověka - který se dostal do okruhu velkých sil a jejich problémů, ale nedovede říci, zda jej toto bohatství sil obohacuje nebo ochuzuje, zda je s ním nebo proti němu. Pozitivismus pracuje nakonec, aby pracoval, zaměstnává se, aby zaměstnával. Nenávidí hlavně všecko to, co mu připomíná záhadu, vlastní hádanku. Hledí ji proto sprovodit ze světa ""přesností"", úvahami o dokonalém jazyce, v němž se o problému nedá mluvit, atd. Je to lhostejná filosofie, která vytváří lhostejný svět, který opět vytváří lhostejné, životu odcizené a vnitřně mrtvé lidi; když je však připravila o všecko, co tvoří zájem na životě, volá na ně pod rouškou morálky veřejnou moc, která sice naposledy není nic než orgánem téhož racionalistického mechanismu, ale je odhodlána ke kterémukoli pseudoracionálnímu bludu, aby měla záminku k dalšímu fungování svého prázdného mechanismu. Veřejná moc musí čelit vnitřnímu odumírání nihilismu právě tak jako revoltě těch, kteří chtí věřit a doufat. Projevuje se tak orgánem téže démonie, která je základem moderní ratio: podstata věcí nás uvěznila do žentouru síly, který nás připravuje o vlastní lidskost. Naše poznávání nás ochuzuje tou měrou, jak se stává přesnější a účinnější. Naše činnost nás samotné vysává tou měrou, kterou se snažíme o její maximální organizaci, jednotu a koncentraci. * Pozitivismus (naturalismus, objektivismus) - moderní racionalismus, který zrozpačitěl. Vyprázdnění jsoucna, postrádajícího veškerého smyslu, a výklad světa od tohoto nesmyslného - skeptický kruh pozitivismu. Začato v rámci křesťanství s jeho pojetím přírody - ryzí objektivity, určené k služebnosti člověka. Tento sekulární porod však vyžaduje smrt matky: metafyziky jako theologie. * Kladný antropocentrismus (Feuerbach, Marx) [je] praktickým doplňkem pozitivistického zklamání. Svět [je] nesmyslný, ale člověk mu smysl může a musí dát tím, že zruší své vlastní odcizení, k němuž dochází v dějinách. Návrat z odcizení ovšem předpokládá vědotechnický instrument, a tedy i jeho ontologii. (Jak, z čeho se bude interpretovat člověk, který má být klíčem k veškerenstvu? Sám ze sebe? Ale co je člověk? Kruh: člověk = svět, kde je ono autonomní, co by mohlo vyvážit převahu světa? Věda = objektivita; praxe - praxe vůči přírodě, zaměřená na ovládání a tedy nakonec nezbytně poplatná objektivitě.) 〈Revoluce - svátek v mytickém smyslu (návrat počátku) kombinovaný s technikou nihilismu. Tato dvojsmyslnost revoluční antropologie - bohočlověctví a nihilismus v jednotě - charakteristický rozpor revolučního života: svátek, z něhož se klube na všední den, ale nelidský mechanismus; naprostý voluntarismus se zaměňuje, protože ztotožňuje s objektivitou; stálé mísení fantastiky s banalitou. Není již možno vidět, co je pravda v objektivním smyslu, poněvadž se do ní bezprostředně mísí lidský element.〉 * Kladný antropocentrismus 1. vychází z lidské praxe, nikoli z výkladu přírody, proto člověk v něm [je] východiskem, a s člověkem pochopitelné vztahy; 2. pochopitelnost v sobě obsahuje celkovost i účelnost, proto [je] člověk s to dát světu cíl i dějinám rys uzavřeného cyklu; 3. pochopitelné vztahy jsou společenské vztahy, které lze sice objektivovat myšlenkou, ale jež nikdy nejsou doopravdy objekt; objektivita těchto vztahů je pseudo-objektivita, pochopit tuto pseudoobjektivitu znamená zároveň ji zrušit (dvojí objektivita: objektivnost ve smyslu obecně přístupného a objektivnost ve smyslu bytí objektem, tj. ne-pochopitelným nebo jen kvazi-pochopitelným jsoucnem); 4. zbývající problém: jaký vztah lidského a ne-lidského v celku světa? Buď všecko lidské - potom příroda přírodovědy pouhá abstrakce; ale proč se potom člověk identifikuje s prací? Tj. s objektivací, s přechodem mimo sebe? Proč člověk nemá centrum v sobě? Nebo je antropologie podložena naturalismem - objektivismem ve smyslu 2. - pozitivismem, pak má nepřítele sama v sobě, pak musí být výsledkem pozitivistická skepse. V obou případech však člověk nutně přechází mimo sebe, je přetvořením vnějšího vzdorného světa ve smyslový konzum, a tento konzum (biologická potřeba, smyslový chtíč) je pouto, jímž objektivita v 1. smyslu váže člověka a drží jej pod sebou. Antropologismus, antropocentrismus nutně brání marxismu, aby definoval vztah mezi pochopitelnou a ne-pochopitelnou oblastí, mezi přírodou a dějinami - společností - subjektivitou. Impuls k planetárnímu, universálnímu člověku - zároveň lidská služebnost technicko-mocenské akumulaci. Nikoli člověk pánem jsoucna, nýbrž moc [je] pánem, který používá člověka, a to již nikoli nadsvětským, nýbrž ryze světovým pánem. * Nietzsche - vůle k moci (tj. překonávání, transcendování daného) jako podstata jsoucna, proto též nepostačí člověka vrátit sobě, nýbrž nutno jej překonat. Rozpory antropologického údobí (ratio a skepse, přírodnost a smyslodajství, člověk jako jediný smyslodaj a přitom sám vedoucí život absurdní a rozporuplný) nelze řešit návratem člověka k sobě, zrušením odcizení, nýbrž zrušením člověka; zrušit člověka znamená překonat; překonat znamená zrušit to statické, hotové, dané v něm; člověk jako daná realita, jako osmyslující (ideový) doplněk nesmyslnému světu - musí být překonán - a překonán bude, když překonávání bude pochopeno jako sama podstata jsoucna. Překonávání, přemáhání však ruší objektivní i subjektivní jsoucno. V něm je možno jsoucímu dát smysl, tj. vnitřní pochopitelnost, aniž se jakkoli vnějškově doplňuje nebo fantasticky interpretuje (z nejsoucího). Transcendence mimo svět přejde v transcendenci ve světě. Nietzsche naznačuje, že překonání člověka jako doplňku je nutné, ale překonává jej skutečně? Křesťanský původ nadčlověctví (Benz).3 Voluntarismus: reální zmocnění, objektivita měřítkem smyslu. Vůle k moci jako pouhé moci je však pravým opakem smyslu: je pustošení. * Ontologické pozadí antropologického údobí: abstrakce hotového, zajištěného, tím dokonale zpředmětněného jsoucna. Mít něco jistého úplně spolehlivého, disponovatelného, a na tom potom stavět. Descartova metodická myšlenka. Kartesiánské jsoucno: metodicky zvládnuté. Fundamentum inconcussum, subjekt; na tomto fundamentu se pak staví to, co subjekt takto zajištěný může výslovně zodpovídat. Tj. žádný daný smysl se neakceptuje (neexistuje), nýbrž jsoucno aktivně konstruuje (v matematice) a promítá (v empirických vědách). Heidegger: doba obrazu světa.4 Obraz je potom možný, poněvadž jsoucno ""přehledné"" - ex definitione. Pře-hledné. Je možno je pře-hlédnout, ob-hlédnout, nemá žádné pozadí, pokud se dává, dává se celé. V tom, co se dává, nejsou žádná (než provizorní) temná intersticia. Poznávání je jednoznačné budování, rozšiřování přehledu. Cesta poznání může být svízelná, složitá; ale není to oklika, je to přímá cesta. V tom implicite myšlenka pokroku a zdokonalitelnosti. K obrazu patří: obraz sám je jsoucno, které nezasahuje do zobrazovaného. Je lhostejný vůči zobrazovanému, zobrazované vůči němu. Mezi zobrazeným a obrazem je vnější vztah. Galilei: primární - sekundární kvality; Descartes: res extensa - res cogitans. Kant prohlédl abstrakci. Viděl, že jsoucno přírodní vědy je nikoli recipované, nýbrž konstruované jsoucno. Nerozlišil však v rámci zkušenosti mezi recipovaným a konstruovaným; již smyslové je mu konstruované, nerozlišuje různé stupně a způsoby konstrukce; jako nekonstruované zbývá jen radikální abstrakce Ding an sich. Ding an sich se však opět interpretuje doplňkově: příroda zůstává nesmyslnou, smysluplné je transcendentní, mimo ni. Důležité však: konstruování má nutnou mez, je nutně odkázáno na dané jsoucno. Příroda je Sinngebung des Sinnlosen3; pravý smysl je v etičnu, v transcendenci svobody; relativní, nepravý, ryze subjektivní smysl v estetičnu. Veškeré náznaky smyslu (ideové bytí) poukazují mimo smyslovou realitu k transcendentnu. Kant je největší = nejopravdovější filosof antropologického údobí, ten, jenž jeho ontologické předpoklady učinil zřejmými, explicitními. Ale domníval se, že to nejsou předpoklady jeho údobí, nýbrž člověka a lidského rozumu vůbec. Pokantovský idealismus pochopil Kanta jako legitimaci pozitivismu, a proto jej odhodil. Pochopitelnost chtěl opět vztáhnout na celek jsoucna a učinit ji transcendentně-imanentní, přesahující i obsahující svět. Učinil lidský rozum obrazem a asymptotou božského. K tomu použil ne-racionálního, proti-lehlého, trans-cendentního jako odrazového můstku: není to radikální ne k pochopitelnosti a rozumu (Kant), nýbrž je to ne jako jeho součást. Tím se rozum stává sám věcí o sobě. Dialektika jako radikální osmyslení a zároveň radikální metodismus - spojení antiky s modernou, Descarta s Platónem, idea jako podstata jsoucího, zároveň jako radikální konstruovatelnost. Veliké objevy dialektiky: kruh porozumění, celistvost historického chápání, dialektická struktura času, zrušení principu sporu nebo aspoň vyloučení třetího v časové existenci, která uvědomováním situace ji mění - dialektická struktura reflexe. Ale dialektika Hegelova (i Marxova) je veskrze dialektika dosažené totality nebo totality, které se dosahuje. V tom smyslu pozitivní dialektika. Je opět dosaženo osmyslení celého světa, člověk může být ve světě doma. Ale není ho dosaženo skutečně, nýbrž jen abstraktně - spekulativně: ""oživení"" je pouze v myšlence, lidský základní rozpor zůstává. Hegel je rovněž část ""doby obrazu světa"". Rozpor, že člověk je nejvyšším, ale de facto nejbídnějším, rozpor, který se pokouší řešit Marx i Kierkegaard, oba jistou reformou dialektiky. Marx: prodloužit spekulativní dialektiku praxí, amputovat o theologii. Kierkegaard: z dialektiky syntézy, dosaženého celku, [učinit] dialektiku existence, tj. nerozřešeného rozporu, rozporu, který není řešitelný imanentní zákonitostí. Kierkegaard objevuje smysluplnost existence, její nutnou spojitost s mezí vší konstruovatelnosti jsoucna. Vrací se však k doplňkové verzi: smysl je v radikální transcendenci. Marx zůstává v imanenci, ale rozpor dvojí objektivity jej žene k odlidštěnému humanismu, k nesmířenosti pozitivistické a dialektické komponenty jeho revolucionismu. Reální moc má vědění ovládající, metodické - to [je] síla pozitivismu. Jeho slabost je jeho vnitřní rozpor, skepse. Pozitivismus nevyloží sebe, ovládající vědění, protože by musil odvyložit smysl. Vyložit (a odvyložit) však smysl předpokládá. Přesto [je] pozitivismus stále rostoucí síla: ovládající vědění je leitmotiv světové revoluce. Tato revoluce je však nihilistická pro svůj vnitřní rozpor. Pozitivismus jde rezignovaně ze jejím osudem, který eklekticky koriguje. Revolucionismus svým optimismem urychluje tento osud. Zdánlivě dialektika restauruje smysluplnost. Ale ve skutečnosti připouští toliko jeden její druh: abstraktní, metodickou, ideovou, zpředmětněnou smysluplnost. Proto je dialektika komplement nihilismu, nikoli jeho skutečné vyvrácení. V tomto světě, v rámci přírody objevuje početné stopy metodicky konstruovatelného smyslu a vykládá je z hlediska absolutna, pro které má tento svět smysl vůbec. Ale nedovede objevit nutný přechod od imanence k tomuto absolutnu. Syntetická dialektika i pozitivismus mají proto společný předpoklad: metodismus, objektivismus. Pozitivismus umrtvuje přírodu, dialektika dějiny, ne tak tím, že obojí hledí ovládnout, jako tím, že v ovládání spatřují veškerý smysl: všecek ostatní smysl a význam je amputován, neviděn, zatlačován, ignorován, zamítán, proklínán. Ovládání není samo o sobě princip zla. Je nutné a musí pokračovat. Ale jakožto princip všeho smyslu se staví proti němu, stává se rakovinou, která žije proti životu, která sebe samu ničí tím, že se rozrůstá. Dnes všecky předpoklady metodického údobí, antropologismu, jsou opět v proudu, otřeseny. Je nutno: 1. ukázat, že krize smyslu vrcholí v současném otřesení základů ovládajícího vědění (které není nikdy hotové a nestojí na žádném fundamentum inconcussum) a dialektiky jako syntetického vědění; 2. provést revizi antropologického pojmu smyslu jako ryze předmětného a abstraktního smyslu, ""ideje"", ""pojmu"", ""logična"" atd.; 3. rozvrhnout novou myšlenku přírody a vztahu ovladatelného a neovladatelného v ní; 4. rozvrhnout v souvislosti s tím novou teorii estetična jako ne pouze subjektivní hry a nezávazné ""estetické kultury"" - teorie krásy jakožto pravdy; revidovat tradovaný pojem pravdy a tradovaný pojem řeči, jazyka; 5. rozvrhnout teorii dějinného smyslu, který se neredukuje na objektivaci člověka, tj. na myšlenku práce, moci, boje, nýbrž je seskupen kolem budování domova na tomto světě. II. Vědotechnika a otázky nadcivilizace Vědotechnika od Galileiho: zvládnutí pohybu, předvídání, tím ovládnutí síly. Člověk má dojem, že je maître et possesseur de la nature4 - úskok rozumu - či úskok v rozumu? Dva výklady moderní přírodovědy: 1. přírodní věda = pravá skutečnost = pozitivismus 2. přírodní věda = Erscheinung von der Erscheinung - Kant (opus postumum)5 ""Der Übergang von der Welt der unmittelbaren Anschauung zur physikalischen Welt ist nach Kant nicht mehr der Übergang von der Erscheinung zum Ding an sich, sondern der Übergang von der Erscheinung zur Erscheinung von der Erscheinung. [...] Intersubjektivität des Objekts der Physik beruht nun nach Kant [...] nicht auf einer Verminderung des subjektiven Anteils, sondern paradoxerweise gerade auf seiner Vermehrung. Das Intersubjektive ist noch subjektiver als das Individuell-Subjektive, - das ist Kants grosse und weittragende Entdeckung.""6 ""De facto finden wir immer schon eine gedeutete Welt und Dinge in ihr vor. Wir machen sie nicht erst. Aber der Mensch ist im Gegensatz zum Tier nicht auf die vorgefundene Deutung festgelegt. Der Mensch kann die von ihm vorgefundene Bedeutung mehr oder weniger weitgehend abbauen und im freien Deuten eine neue Deutung versuchen. So etwas geschah im grossen Stil im Übergang vom Mythos zur Physik und beim Übergang von der vorparmenideischen zur nachparmenideischen Physik. Der limes des Abbaus, bis zu dem wir de facto nie zurückgehen können, der aber als eine letzte Grenze gedacht werden muss, ist das noch ungedeutete gegebene Mannigfaltige der Sinne. Dies Gegebene bestimmen wir durch Begriffe. Begriffe dienen nach Kant zur Regel. Tür = Regel, wie etwas aussehen kann und muss, um Tür zu sein.""7 Begriffsarbeit auf vielerlei Art möglich, Kant aber dachte: nur auf eine Weise.8 Konstruktion der intersubjektiven Natur. Prinzipien der Konstruktion - a priori. Daß Erfahrung möglich ist, ""etwas ganz Zufälliges"". Synthetische Urteile a priori - der Natur vorgeschriebene Gesetze. Wir deuten die unmittelbaren Erscheinungen der Sinne als zusammenwirken des affizierenden Objekts mit der besonderen Organisation des wahrnehmenden Menschen.9 P. Jordan:10 bez kauzalistického předpokladu - nikdy jistota, zda původ fenoménu v předmětu nebo v reagování našeho pozorovacího nástroje. Odstavení kauzality způsobilo stagnaci fyziky od Platóna-Aristotela.11 Euklidovská geometrie spojena rovněž s původním způsobem konstrukce intersubjektivity: ""...denn bevor man noch irgend ein Naturgesetz gefunden hat, hat man keine Möglichkeit, im Raum irgendeinen Punkt oder irgendeine Distanz vor anderen auszuzeichnen.""12 Není jisto, že se takto dojde vskutku k cíli. ""Sondern es ist nicht mehr festzustellen als dies, daß mit dem Verzicht auf lückenlose Kausalität auch die Objektivierbarkeit hinfällig wird"".13 ""Wie weit wir mit diesem Verfahren kommen, dass können wir a priori nicht wissen und das brauchen wir auch nicht zu wissen. Offenbar zeigen die Erfahrungen der Quantenphysik bereits eine Grenze dieses Verfahrens an. Indem die Quantenphysik ihre Experimente gemäß dem oben erörterten Verfahren zur Gewinnung von intersubjektiven Objekten deutet, gelangt sie zu dem Dualismus von Welle und Korpuskel, der sich auf dem Boden dieses Verfahrens nicht mehr versöhnen lässt. D. h. sie erhält Objektivitätsfragmente, welche sie nach dem alten Konstruktionsverfahren nicht mehr zu einer objektiven Welt zusammenfügen kann, sondern deren Zusammenhang sie nur noch als einen abstrakten Formalismus zu beherrschen vermag. Da es nun aber a priori notwendig ist, mit der Stufe der 'klassischen' Konstruktion zu beginnen, und empirisch unmöglich ist, die Physik auf dieser Stufe zu vollenden, so sind alle Versuche zu einer Wiederherstellung einer einstufigen Physik, die ""realistisch"" interpretiert werden könnte, zum Scheitern verurteilt. Weder die erste Stufe (Objektivitätsfragmente) noch die zweite (abstrakter Formalismus) sind Enthüllungen des Ansichseienden. Beide bleiben Konstruktionen.""14 * Akauzální myšlení - nesmí vést k pseudokauzalitě - např. finální kauzalita, tj. kauzalita staré metafyziky - to [je] jen pseudoobjektivita. Náběhy k akauzálnímu myšlení v přítomnosti: sub specie významu. Fenomenologie a redukce: redukce je v podstatě vyřazení naturalistického předpokladu, teze samostatného vnějšku jakožto kauzálně působícího - v podstatě totéž co Kant.15 Dva druhy vědění - vědění pochopitelných vztahů a vědění fakt. Fakta možno ovšem shrnovat, zobecňovat, uvádět ve vztahy, ale zůstává u nich stále otázka, proč tak a nejinak; nikdy nejsme ve věci, v jejím jádře a podstatě, nýbrž mimo ni, díváme se na ni zvenčí, vztahy jsou zde vnějšími vztahy. Necelost poznání fakt je podstatná. Uhadování je povaha poznání fakt; uhodnout, jaká pochopitelná struktura může se s fakty (pokud jsou známa) ztotožňovat, tj. na ně zvenčí aplikovat. Vědění pochopitelných vztahů 1. abstraktních a) objektivních b) subjektivních 2. konkrétních - korelativních (1) Abstraktní a) objektivní pochopitelné vztahy (v logice, matematice) jsou opřeny o pravidla, pomocí kterých konstruujeme jednotky přesného významu a stavby z nich; na základě těchto konstrukcí jsme s to konstatovat jiné jednotky, soubory a vztahy než ty, od nichž jsme vyšli. Abstraktní pochopitelné vztahy jsou systémové vztahy. Běží v nich o způsob sestrojení celku. Nejsou sestaveny z prvků, které by byly jakési atomy pochopitelnosti. Pochopení tu nejde vždy a nutně od principů k závěrům, takže by principy byly vždy a nutně evidentnější než závěry, poněvadž mezi obojím může být vztah reciprocity. b) Subjektivní pochopitelné vztahy jsou obsaženy všude v našem prožívání, pakliže na ně pohlížíme zevnitř jako na vzájemnost soupatřičných momentů. Zde není vědění konstatováním juxtapozice, koexistence a posloupnosti, nýbrž zažitím, prožitím vzájemné soupatřičnosti, vzájemných poukazů, vzájemného předpokládání. Protože běží o vnitřní vztahy, jsou v tomto smyslu nutné. Nikoli že by byla jejich existence nutná, nejsou ἐχ ἀνάνκης ὄν – neběží o nutnost v protikladu k možnosti a pouhé skutečnosti, neběží o nutnost modální, nýbrž o nutnost esenciální. c) Pochopitelné vztahy v oblasti ""inkarnace"": tělesnost, pohyb; ""osobní"" struktura okolí, v ní tkvící prostorové vztahy; čas tendující, nehomogenní, biologický; d) pochopitelné vztahy subjektivní, intencionalita v nejširším smyslu slova, výslovné vztahování na objekt, aktová i horizontová intencionalita; e) transcendentální oblast umožnění vztahu k předmětu; f) existenciální vztahy (boj o vlastní bytostný vztah k sobě, ke konci, k druhým ...); g) dialektické vztahy, zvláště též v oblasti ""objektivního ducha""; h) pochopení historických situací, produktů lidského ducha, oblast ""hermeneutiky""; i) ontologické vztahy. Právě uvedený seznam nemá být inventářem pochopitelností, které mohou být jednoduše konstatovány v různých oblastech. Je to spíše seznam oborů, v nichž se hovoří o pochopitelnostech, o vnitřních souvislostech, přičemž zůstává neurčité, zdali v témže smyslu a jaký je poměr těchto různých oborů. Již rozdíl abstraktních a konkrétních pochopitelných vztahů vzbuzuje určitou pochybnost. Je-li možná ""abstraktní"" pochopitelnost na základě určitých pravidel, předem připuštěných schémat, nebudou tzv. konkrétní pochopitelnosti také pouze schématy poněkud jiného, méně rigorózního typu? Nejsou to rovněž interpretační skici, jenže v mnoha bodech dosud neurčité? Tento dojem se zvyšuje ještě tím, že na rozdíl od toho, co bychom očekávali při teorii apodiktické evidence těchto vztahů, jak ji zastávali Husserl i jeho bezprostřední předchůdci (Brentano) a žáci, mění se obraz tohoto ""bezprostředně konstatovaného"" spolu se schématem, s nímž se k němu přistoupí. Schéma pak hraje úlohu hypotézy, kterou aplikujeme na jistá data. Hypotéza by sama byla zase libovolná, nebyla by 'a priori', jako Husserlovo Wesen - leda relativně, ale relativitou by nám nebylo pomoženo, relativní rozdíl mezi konstatováním fakt a pochopením vztahů právě neměl být. Avšak důležité je, že schémata, která nazýváme pochopitelná, nejsou schémata o zkušenosti, nýbrž že to je zkušenost sama. Zkušenost sama schematizuje, obsahuje poukazy na určitou souvislost, celistvost, systémovost. To však znamená, že pochopitelnost sem vskutku nevnášíme zvnějšku, nýbrž že je v ní, že zkušenost je pochopitelnost, ovšem ne hotová, nýbrž tvořící se pochopitelnost. Právě že zkušenost je pochopitelná, že není nahodilé juxtaponování prvků, které jsou si vnější, je též pochopitelný krach britského empirismu a všech jeho doplňků. Neboť kdyby schémata byla vždy schématy o zkušenosti, nikoli zkušeností samou, nezbytně bychom museli nějakou metodou, rozlišující přesně schéma a to, co schematizuje, dojít k nějakým posledním konstatovaným elementům, jak je britský empirismus vždy se samozřejmostí předpokládal. * Husserl chtěl veškeré pochopitelné vztahy vyčerpat a zakotvit v absolutnu. Na mysli mu tanula ""filosofie jako přísná věda"", která se nezastavuje u kantovské otázky ""jak je zkušenost možná"" a ""jak jsou možné syntetické soudy a priori, o které se zkušenostní pravdy opírají"", poněvadž všecky takové syntetické soudy a jejich soustavy (čistá matematika, čistá přírodověda) nejsou samy dostatečně odůvodněny, nýbrž dogmaticky přijaty. Jde proto od Kanta zpátky k Descartovi, k Descartovu cogito, které vykládá nově. Intencionalita, metoda explikace intencionálních implikací, korelativnost noese a noematu je totéž. Přesto zůstává problém, zdali korelativnost znamená úplnou originalitu komponent nebo jen originalitu celkové struktury. Kdyby platilo první, jak potom pochopit to interpretační přehmátnutí, jakým je např. Husserlova teorie vnímání hmotného, smyslově daného předmětu? Ale intencionalita sama 1. [je] orientována na předmětu, 2. i nepředmětné dává předmětně. Otázka, zda není intencionalitou již předpokládáno nějaké základnější pochopení, právě pochopení o předmětnosti jsoucna, místo aby jí bylo teprve vytvářeno. Předmětnost je jen jedna z dimenzí času; přítomnost; ostatní dvě dimenze jsou ne-předmětné, ale minulost schopná zpředmětnění, poněvadž minulé již bylo přítomné, a tato minulá přítomnost je čímsi trvale disponovatelným; budoucnost není schopna zpředmětnění, nýbrž jen anticipace, tj. intencionálního zacílení prostřednictvím přítomného nebo zpřítomněného. Přítomnost se zpřítomněním jsou dimenze konstituce předmětnosti, poněvadž to je dimenze daného; pokud vyšetřujeme konstituci, a to je vždy fundace, jednota ve vydržené mnohosti, syntéza, pohybujeme se vždy na půdě rovnice jsoucno = objekt. Časovost jako původní horizont porozumění bytí tedy prolamuje myšlenku konstituce, založenou na intencionálních implikacích, dvojím směrem: 1. k původní praxis člověka v přirozeném světě, 2. k historickému rozhodování o životních celcích individuálních i nadindividuálních. Husserl si zakotvenost teorie v životním světě uvědomoval stále živěji a pokusil se o konstituci vědy (jednak v Erfahrung und Urteil, jednak v Krisis). Zde je tedy podbudování těch otázek, po nichž teprve přichází kantovská otázka po konstruktivních principech vědy, po jejím vztahu k předmětu, tam teprve navazují problémy, které rozviřuje Bröcker: tzv. objektivní příroda je inter-subjektivní konstrukce na podkladě kategorie kauzality. * Jak dnes? Nejen Bröckerova krize fyziky (krize intersubjektivity), nýbrž též zároveň s tím ztroskotání mechanismu a jeho nahražení organismickým schématem, které není sumativní, strukturální a reaktivní, nýbrž ""celkové"", dynamické a aktivní (Bertalanffy).5 Organismická syntéza je úmyslem neméně objektivistická než mechanismus. Ale tím, že do základů dává vzájemné působení elementů a jejich vztahy, přicházejí sem elementy neurčitosti na elementární úrovni a elementy neurčitosti na vrcholných úrovních, kde vůbec ""elementy"" vyčíslit a jejich vztahy přehlédnout jednou provždy - nelze. Dále vztahy, které se zde vyskytují, nejsou vždy pouze vztahy vzájemné fundace, korelace a kompatibility, nýbrž rovněž vztahy zatlačování za vzájemného spojení - ""dialektické"" vztahy jako ""Drehtürprinzip"".16 Čím vyšší bytost, tím se tento princip více uplatňuje. Není to však dialektika syntetická, nekonečná, pozitivní, nýbrž dialektika negativní, konečná, nesyntetická. Vědecká rekonstrukce přírodní skutečnosti si v dialektice uvědomuje nikoli snad svou nejvyšší možnost dospět k celku tam, kde nedialektické vztahy nepostačí k interpretaci, nýbrž naopak svou radikální mez a nedostatečnost. Podle Bröckera aplikace kategorie kauzality podmiňuje intersubjektivní realitu a je hypotézou, která nachází svou mez ve fragmentární objektivitě-intersubjektivitě atomické fyziky s jejími komplementárními, ale kladně nesjednotitelnými obrazy tělíska a vlny. Z našeho hlediska tento vývoj je pouze obsahovým dotvrzením těch obtíží, jimiž [je] smysl moderního vědeckého výkladu zatížen od samých počátků: totální kauzální výklad spočívá v tom, původní pochopitelnost redukovat na odvozenou, více na méně, a tato protismyslnost musí posléze někde ukázat jasně svá vnitřní temná místa, svou vlastní slabinu. Vůle k naprosté jasnosti, k naprosté objektivitě musí právě jako projekt lidské vůle, tj. vůle zatížené konečností a nejasností, dojít k objektivnímu obrazu vlastního vnitřního pohybu. Finkův princip operativních a tematických pojmů - odpovídá vztahu mezi [smyslem na jedné straně] nekonstruktivním, nevýslovným, pasivně daným a latentním a [na druhé straně] výslovným, konstruktivním a aktivním smyslem – pochopitelnem. vakát DODATEK KE SVAZKU PÉČE O DUŠI II vakát 1) ""ničemu se nedivit, ani si nedělat žádné naděje"" - (Pozn. vyd.) 2) Následující pasáž je v rukopise lehce přeškrtnuta: »Humanistická linie materialismu - Feuerbach - Marx. Dokončit revoluci. Celek, který není dán, protože člověk [je] vždy v pochodu (božské je jen v minulosti uzavřený lidský celek), musí být vytvořen. Pokračování Hegela - zničení filosofie její realizací. Svět se má stávat lidským tou měrou, jak člověk světským. Odvaha k tragediím, víra v konečnou harmonii. Harmonie - konec odcizení. Odcizení interpretováno společensky, ne metafyzicky jako u Hegela. Vytvořme lidskou společnost - svět se stane lidským, člověk bytostí světovou, člověk = svět, není třeba bohů, ničeho vyššího, transcendentálního. Liberální pokrokářství, utilitarismus atd. se stává prostředkem realizace nové, humanistické metafyziky. Nietzsche - nutnost překonat člověka samého jako druh, přechodnost, neustálenost. Tato neustálenost zároveň velká šance i neudržitelný stav. Možnosti liberálně-socialistické [jsou] právě úpadek - zmasovění, zmechanizování, ztráta vší tvůrčí iniciativy, božské jiskry. - Dokončení a zároveň překonání humanismu u Nietzscheho. Myšlenka překonání minulosti je u něho radikalizována v překonání historie vůbec, historična, toho, co historii v člověku zakládá: napětí mezi 'již' a 'ještě ne'. Pozitivismus - humanismus - Nietzsche: vědomí zlomu - překonat ""metafyziku"" - překonat odcizení ve staré společnosti - překonat člověka (historii). - Řešit krizi operací na myšlence - na společnosti - na samé podstatě věcí. Návrat k metafyzice.« (Pozn. vyd.) 3) ""v pojmu přírody dáváme smysl nesmyslnému"" (Pozn. vyd.) 4) ""pán a vlastník přírody"" - srv. R. Descartes, Rozprava o metodě, přel. V. Szathmáryová-Vlčková, Praha 19923, str. 45. (Pozn. vyd.) 5) I. Kant, Opus postumum II, in: Gesammelte Schriften XXII, Berlin / Leipzig 1938, str. 314–371. (Pozn. vyd.) 6) [""Přechod od světa bezprostředního nazírání k fyzikálnímu světu už není podle Kanta přechodem od jevu k věci o sobě, nýbrž přechodem od jevu k jevu jevu. [...] Intersubjektivita objektu fyziky nespočívá podle Kanta [...] ve zmenšení subjektivního podílu, nýbrž paradoxně právě v jeho zvětšení. Intersubjektivní je ještě subjektivnější než individuálně subjektivní - to je Kantův velký a významem dalekosáhlý objev.""] – W. Bröcker, Das Höhlenfeuer und die Erscheinung von der Erscheinung, in: Die Gegenwart der Griechen im neueren Denken. Festschrift für H.-G. Gadamer zum 60. Geburtstag, Tübingen 1960, str. 36. 7) ""De facto vždy již nacházíme svět, a věci v něm, nějak vyložené. Nevytváříme je teprve. Ale člověk na rozdíl od zvířete není na předem nalezený výklad odkázán. Člověk může jím nalezený význam více či méně dalekosáhle odmítnout a ve svobodném vykládání se pokoušet o výklad nový. Něco takového se ve velkém stylu odehrálo při přechodu od mýtu k fyzice a při přechodu od předparmenidovské fyziky k fyzice postparmenidovské. Limita odmítnutí, k níž de facto nikdy nemůžeme dospět, jež však musí být myšlena jako poslední mez, spočívá v dané smyslové rozmanitosti, která ještě nebyla vyložena. Toto dané určujeme pomocí pojmů. Pojmy slouží podle Kanta jako pravidlo. Dveře = pravidlo, jak něco může a musí vypadat, aby to byly dveře."" – Tamt., str. 37. (Pozn. vyd.) 8) ""Pojmová práce je možná na vícero způsobů, Kant si však myslel: jen na jeden způsob."" – Srv. tamt., str. 37. (Pozn. vyd.) 9) ""Konstrukce intersubjektivní přírody. Principy konstrukce - a priori. Že je zkušenost možná, je 'něco zcela náhodného' (viz I. Kant, Kritik der reinen Vernunft, B 765; srv. česky: Kritika čistého rozumu, cit. vyd., str. 444). Syntetické soudy a priori - zákony předepsané přírodě. Bezprostřední smyslové jevy vykládáme jako souhru afikujícího objektu a zvláštního ustrojení vnímajícího člověka."" – Srv. W. Bröcker, Das Höhlenfeuer..., cit. d., str. 38. (Pozn. vyd.) 10) [Srv. tamt., str. 39, včetně citace:] P. Jordan, Die Physik des 20. Jahrhunderts, 19435, str. 104. 11) Srv. W. Bröcker, Das Höhlenfeuer..., cit. d., str. 38. (Pozn. vyd.) 12) [""... neboť předtím, než byl nalezen nějaký přírodní zákon, neměl člověk možnost vytknout v prostoru nějaký bod nebo nějakou vzdálenost vůči ostatním.""] – Tamt., str. 40. 13) [""Nýbrž lze zjistit už jen to, že se zřeknutím se úplné kauzality padá rovněž objektivovatelnost.""] – Tamt. 14) [""Jak daleko budeme tímto způsobem postupovat, to nemůžeme a priori vědět a také to vědět nepotřebujeme. Zkušenosti kvantové fyziky už zřetelně ukazují mez tohoto postupu. Když kvantová fyzika vykládá své experimenty pomocí výše objasněného postupu získávání intersubjektivních objektů, dospívá k dualismu vlny a částice, který na půdě tohoto postupu už nelze smířit. Jinými slovy, získává fragmenty objektivity, které již podle starého konstrukčního postupu nemůže sestavit v objektivní svět, nýbrž jejichž souvislost je s to zvládnout už jen jako jistý abstraktní formalismus. Poněvadž je však nyní a priori nutné začít u stupně 'klasické' konstrukce a zároveň empiricky nemožné fyziku na tomto stupni dovršit, jsou všechny pokusy o znovuvytvoření jednostupňové fyziky, která by mohla být interpretována ""realisticky"", odsouzeny ke ztroskotání. Ani první stupeň (fragmenty objektivity), ani druhý (abstraktní formalismus) neodhalují to, co jest o sobě. Oba zůstávají konstrukcemi.""] – Tamt. 15) Následující pasáž je v rukopise přeškrtnuta: »Bröckerův důsledek: mytologie se stává znovu možná - ne každá, nýbrž myslící - myslí jak? v termínech významu, sdělení, symbolu ... Fenomenologie: najít živý svět. Živý je pod nánosem objektivních sedimentů jakožto předivo významů. Ale toto předivo se nesmí s Husserlem vykládat jako předivo subjektivity, která vyměšuje celé universum ze sebe jako svůj korelát. Německý idealismus chtěl rovněž znovuoživit svět, což pochopil takto: Postavit se proti zásadnímu odbožštění světa. Ale v důsledcích došel k systému božského sebeuvědomění - ovládnutí božského metodou - posílení metafyzické pseudoobjektivity. Významy pochopit jako moci, moci jako významy. Pochopit subjekt jako něco žitého, nikoli žijícího. Nežijeme svět, svět žije nás. Pochopit svět a život jako drama přízně a odcizení, přátelství a nenávisti, zapomnění a probuzení. Znamená to antropomorfismus? Tehdy ne, když láska a nenávist, zapomenutí a procitnutí, přízeň a odcizení se nepochopí jako ""subjektivní děje"", čímž se připravují o svůj velký kosmický význam, nýbrž jako prapodoby, v nichž se ono prapůvodní nadlidské osvětlující uvádí ve vztah k nám a nás [uvádí] ve vztah k sobě. Praformy pravztahování.« (Pozn. vyd.) 16) ""princip otáčivých dveří"" (Pozn. vyd.) --------------- ------------------------------------------------------------ --------------- ------------------------------------------------------------",0
924,1073,Zur heutigen Weltlage der Philosophie,1987,,0
925,1074,Filosofie a teologie,1987,,0
926,1075,Rádlova filosofie zpátečnictvím? Str,1987,,0
927,1076,Problém člověka v dnešní filosofii,1987,,0
928,1077,Význam techniky pro člověka,1987,,0
929,1078,"Moderní nihilismus, jeho předpoklady a zakončení",1987,,0
930,1079,Odcizení člověka,1987,,0
931,1080,"Roger Garaudy, Perspektivy člověka",1987,,0
932,1081,KUNST UND ZEIT KULTURPHILOSOPHISCHE SCHRIFTEN.,1987,,0
933,1082,ŚWIAT NATURALNY A FENOMENOLOGIA,1987,,0
934,1083,Může filosofie zaniknout? ,1987,,0
935,1084,O SMYSL DNEŠKA DEVĚT KAPITOL O PROBLÉMECH SVĚTOVÝCH I ČESKÝCH.,1987,,0
936,1085,"PÉČE O DUŠI SV. 3. SOUBOR STATÍ, PŘEDNÁŠEK A POZNÁMEK K PROBLEMATICE POSTAVENÍ ČLOVĚKA VE SVĚTĚ A V DĚJINÁCH.",1988,,0
937,1086,Počátky systematické psychologie,1988,,0
938,1087,Platónova nauka o duši,1988,,0
939,1088,Europa und Nach-Europa Die nacheuropäische Epoche und ihre geistigen Probleme.,1988,,0
940,1089,Schéma dějin,1988,"Schéma dějin1 (1976) Dějiny nejsou od prvopočátku dějinami lidstva; stávají se jimi až tím, že se dějiny Okcidentu stanou dějinami evropskými a ty se rozšíří na dějiny planetární. Každý z těchto kroků je poznamenán katastrofou, a dokonce již dějiny Okcidentu znají katastrofu polis. Postupné rozšiřování pole dějin není nijak vynucováno, není to žádná přímočará nutnost pramenící z nějakého zákona vývoje ať už lidského ducha či hospodářských poměrů. Lze je pochopit pouze z vnitřní formy příslušné historické etapy. Neexistuje žádná vnitřní nutnost, která by nutila polis překonávat samu sebe; římská civitas musí neustále vítězit, aby se stala impériem, pak už to ovšem není polis. Pokud se tomu městské obce navenek i uvnitř vzpírají, jako tomu bylo v Řecku, pak polis velmi snadno podlehne vnějšímu náporu, jenž ji včleňuje do nové světové říše - problém nastolený pojetím politického života však zůstává, lidé se už nevrátí do ""přirozeného"" politického stavu, v němž dříve zcela samozřejmě žili, do stavu theokratického panovnického domu. Jistý druh veřejnosti se stává nezbytností; co má být vykonáno pro obec, nemůže už být konáno prostě ze starosti o život a z bázně, nýbrž stále ještě vyžaduje jakousi ἀριστεία jako za časů vzájemného respektu občanů polis. Co se zde žádá, má však částečně filosofie - zvláště ve svých naukách o státnictví - dílem už připraveno, dílem se to pokouší nově vyslovit; a právnictví i theologie se o ni musejí opřít, tím spíše, když křesťanství přináší nové, od filosofie odlišné východisko založené na Bohu a na příchodu království božího; neboť toto východisko samo je chápáno jako odpověď na nedostatečnost východiska řeckého. Co znamená toto kolísání hned v samém počátku dějin? Pokud dějiny vskutku vznikly spolu s polis, jak jsme tvrdili v eseji o počátku dějin,2 co je potom tím, co je nad polis pozvedá a vede dál? Co dává dějinám stále znovu impuls a proč je takový impuls stále znovu nutný? Odpověď by mohla být ve vztahu mezi založením polis a filosofií. Filosofie představuje v hodině svého vzniku pro člověka bezpochyby novou možnost. V mýtu, v básnictví a v řemesle technické dovednosti nejen že není obsažena, není tam dokonce ani naznačena. Jejím obsahem je svoboda člověka vůči jsoucnu, jež nastupuje na místo někdejší naprosté zařazenosti a podřízenosti. Taková svoboda však v sobě nese konkrétní možnosti, z nichž nejvznešenější je asi budování politické veřejnosti, prostoru nikoli pro životní nezbytnosti, nýbrž pro povznesení se nad ně. Avšak takováto politická existence je stále ohrožena nejen zvnějšku, ale především zevnitř. Tak, jako je filosofie od počátku ohrožena nefilosofií v podobě samozřejmostí obecného rozumu, jež se v dotyku s ní stávají sofistikou, je také sféra politiky ohrožena nebezpečími veřejnosti, nevěcností a demagogií, ztrátou tradice a přehnaným tradicionalismem. Svobodné lidské jednání nenaráží na pouhé vnější překážky, nýbrž především na překážky, jež mají původ v něm samém a nabývají pevné podoby teprve v konkrétních dějinných situacích. Tak se dějiny stávají dějištěm vnitřního boje člověka o pravost a autentičnost. Dějinné jednání se stává potíráním toho, co se v situaci, vyvinuvší se z vnitřní i vnější destrukce jednou dobytého, prokáže jako největší nebezpečí, a opakováním toho, co je pravou možností. Možnost však není nikdy definitivní a zajištěná před nebezpečím. Co se nejprve zdá být východiskem a ukazuje po jistý čas cestu, může se v konfrontaci s hlubší zkouškou záhy ztratit a prokázat jako scestí. Úspěch může zaslepit a stát se lákadlem s osudnými následky. Na takovou nebezpečnou stezku vylákaly člověka dějiny. Člověk mohl, bez ohledu na své nejhlubší možnosti, setrvat jako jiná animalia v životním stavu neustálého biologického kroužení v sobě nebo také, jak ukazují obrovské útvary předhistorických národů, vytvořit systém úmyslné závislosti, v níž život sám sebe zakukluje. Dějiny to vše zatím dočasně ukončily, probudily člověka, abychom použili slavného slova, z dogmatické dřímoty: dějiny jsou dosud autentický důkaz skutkem pro lidskou svobodu. Hovoříme o dočasném konci, protože je v ""povaze"" dějin, že neznají nic definitivního a do budoucnosti nemohou nic dokazovat. Lze tedy hovořit v dějinách o kontinuitě, když je v nich domovem fakticita a fakticita nezná žádnou definitivu a je také stále v pohybu? Člověk bojuje a rozhoduje se, ale základní možnosti mu musejí být už otevřeny. Tyto základní možnosti však jsou právě mnohem trvalejší než říše a jiná spojení a reálné útvary; polis, civitas, impérium, svaté říše pominuly, sondy do bytí a výklady bytí, které přinesla řecká světská moudrost, nepominuly a přetvořeny do pozměněné podoby jsou i nadále přítomné. Pokusili jsme se v eseji O počátku dějin ukázat, že filosofické otázky a vznik politické praxe jsou stejně původní, nyní se však ukazuje filosofie jako přednější. Ve filosofii totiž bytí, jež podmiňuje a otevírá veškeré faktické možnosti lidského bytí, vyslovuje samo sebe. Na druhé straně je sama filosofie podmíněna faktickou praxí: jen pokud předcházelo jednání svobodné nezávislosti, může filosofie vstoupit v život. Svoboda vůči jsoucnu je nejprve vykonávána, teprve potom se vrací v myšlence. Stejně původní je zde jsoucno a bytí. Ale právě tak jako v naposled zmíněné diferenci by jí samé vůbec nebylo, kdyby nebylo bytí, jež ji produkuje, právě tak je tomu také v dějinách: teprve filosofie říká, co se skrze politickou svobodu a s ní vlastně odehrálo, a nebylo by se odehrálo nic, kdyby filosofie nevznikla. To však znamená: dějiny jsou a budou jen potud, pokud budou lidé, kteří nechtějí pouze ""žít"", nýbrž jsou právě v odstupu od pouhého života ochotni klást a hájit základy společenství vzájemného respektu. Co se tímto způsobem zakládá, není bezpečné zajišťování života, nýbrž svoboda, tj. možnosti, které úroveň pouhého života překračují. Tyto možnosti jsou v základě dvojí povahy, totiž zodpovědná péče o druhé a výslovná vztaženost k bytí, tj. pravda. V těchto vztazích není člověk ani závislý, ani konzument, nýbrž v podstatném smyslu je budovatel, zakladatel, rozšiřovatel, uchovávatel společnosti, ovšemže, jak už bylo výše řečeno, nikdy bez ohrožení. Toto budování je budování světa, jenž je založen v neviditelné oblasti, ale musí být převeden do podoby viditelné a trvalé, aby nesl lidský život a poskytoval člověku možnost být i nadále a stále znovu dějinně. V tomto smyslu byly řecké městské obce zřejmě prvními dějinnými útvary. Může být ovšem vznesena otázka, zda také Izrael nepředstavuje takovou dějinnou prabuňku. Tato otázka je velice důležitá, protože prostřednictvím křesťanství zasahuje jedna odnož izraelské tradice do západních dějin tak mocně, že lze téměř hovořit o asimilaci. Přesto si to nemyslíme, jelikož křesťanství bylo původně světaprosté, popíralo svět svou eschatologickou nadějí a teprve vstupem do světa již dějinného se mohlo samo stát dějinným. Vítězství dějin se ohlašuje tím, že eschatologická zvěst evangelia je upotřebena k vybudování nové veřejnosti, jež užívá pojmů bytí z řecké filosofie a bez nich zůstává nepochopitelnou; neboť pojem transcendence, křesťanskou theologií se samozřejmostí předpokládaný a pro založení Boží říše nepostradatelný, je řeckého původu. Právě tato transcendence činí však návrat k ""přírodnímu stavu bez veřejnosti"" nemožným; nová theokracie, která lidem poskytuje bázi společenství v bohoslužbě a v pojetí života jako bohoslužby, je založena transcendentně, s vyloučením jakékoli možnosti spojit člověka a přírodu. Vedle nové veřejnosti církve, založené na transcendenci, vystupuje nová sféra soukromí nejen jako nová organizace výroby s příslušně pozměněným pojetím práce, nýbrž také jako nová oblast vnitřního života s ohledem na jedinečnost životního nároku a nekonečnou zodpovědnost, jež s tím nerozlučně souvisí. K vnějšímu jednání přistupuje jednání vnitřní, jednání svědomí. Imperium romanum nachází v konstantinovské proměně dlouho očekávané řešení problému své odcizené veřejnosti. Avšak rozpadem západní říše a oslabením říše východní se připravuje prostor pro opozici civitas terrena a Civitas Dei. Pod tlakem islámské verze svaté říše a přijetím anonymních tradic germánských kmenů vzniká západní verze, nejprve jako verze šlechtického křesťanství. Teprve v ní se uplatní možnosti společenské výroby bez práce otroků, expanze, nová veřejnost ve městech, nová touha po uznání v rámci šlechty: jsou položeny základy procesu nivelizace společnosti, jenž bude ovšem ještě dlouho zadržován panujícím porozuměním pro harmonii sil a moci. Ačkoli expanze šlechtického křesťanství zakládá a upevňuje Evropu, vlastním místem jednání je nadále sféra vnitřní. Právě duchovenstvo, asketové, mystici a církevní organizátoři se teď ujímají výchovy lidstva, vštěpují mu vůdčí ideje a chápou se veškeré iniciativy. Díky této převaze nad pozemskostí se rozklenul duchovní prostor, naplněný niterným zápasem duše v jedinečnosti jejího osudu a nejistotě spásy o zásadní postoj důvěry. Z tohoto nadřazeného stanoviska muselo církevní křesťanství vzít šlechtickému křesťanství jeho zdánlivé vedení z rukou: vždyť církev dosáhla onoho zázračného bodu, kde byla překonána rozkolísanost všeho pozemského. Šlechtické křesťanství se samo o sobě nemohlo stát uskutečněním sacrum imperium. Dokonce i tam, kde šlo o vnější expanzi Evropy, znovudobytí Středozemí a zatlačení Východu, je iniciativa na straně církevního křesťanství. Církev se platonizuje: stává se duchovní mocností, jež není světské přiřazena, nýbrž nadřazena - nikoli však na základě vědění, ἐπιστήμη, nýbrž víry, která se ovšem dogmatizuje, tj. hellenizuje a romanizuje. Hellenizuje proto, že víra už nepůsobí a neorganizuje jako čin zvěsti a vyznání, nýbrž v reflektované formě logu. Romanizuje proto, že na tomto základě vzniká nové společenství, nové vzájemné uznání a vnitřně závazná vláda. Polis, impérium a sacrum imperium jsou vesměs založeny metafyzicky. Přes veškeré rozdíly ukazuje Platónův i Aristotelův pokus o založení polis, že směřuje od daného k nečasovému. I církev jako duchovní impérium je však rozvržena týmž metafyzickým způsobem, ovšem s přidáním římského prvku vůle. Polis a civitas právě tak jako impérium a církev poskytují člověku nutný prostor k rozvinutí těch velkých možností, které přesahují tělesné potřeby života a problematizují samozřejmosti každodenního shonu. Z metafyzického rázu jich všech je patrné, že metafyzické pojetí bytí, vzniklé před staletími, přestože je jim samým stále ještě skryto, vládne mocí, z níž se nemohou vymanit. Na druhé straně bychom se ale též mohli domnívat, že v dějinách existuje něco jakoby metafyzicky nevykoupeného, něco metafyzice věčnosti cizího, co se uplatňuje dokonce i tam, kde metafyzika vládne nejsilněji, co se nedá zcela potlačit a tíhne k tomu, aby bylo myšleno svým vlastním způsobem. Řeckému prvku bylo křesťanstvím podsunuto ke zpracování něco, co bylo a zůstává naprosto cizorodé, a co se tudíž projevovalo nejprve formou negace a narušování. Křesťanství, onen impetus vystavit se jedinečné výzvě, jež zazní jednou provždy a pokaždé jen pro jedince, proráží stále znovu skořápkou konstituovaných světských a církevních organizací. Z tohoto důvodu není pro dobovou kulturu nic nebezpečnějšího než tento pohyb obratu a návratu, jenž musí nakonec prorazit metafyzickou, hierarchickou budovu harmonie ve směru laického křesťanství, které každému křesťanu ukládá v podstatě stejnou zodpovědnost za křesťanský život a nemůže v křesťanství uznávat žádné specialisty, protože neuznává žádné 'více' a 'méně'. Církevní křesťanství posiluje všechny teritoriální emancipační tendence, existující od počátku v rámci obnovené říše římské (Západu), oslabuje jádro Evropy, svatou říši, a když v samotném rámci této říše vznikají mohutné organismy, je to laické křesťanství, jež se zde stává odstředivou silou. Romanita církevního křesťanství se projevuje v tendenci k expanzi, kterou světové mocnosti provádějí ve vlastním stylu také, ale jisty si všezahrnujícím souhlasem ze strany církve: po křížových taženích pronikání západních mocností do baltské oblasti a za ni, na západě španělská reconquista a jako její pokračování iberská expanze, jež prolamuje hranici starého světa směrem na jih a na západ. Právě z romanity, čili říše římské v nové podobě, vychází toto otevření Evropy směrem do světa a o romanitu se opírá i onen skok k opanování světa a zmocnění se světového bohatství, jenž tvoří přechod od evropských dějin k dějinám planetárním, které, dlouho připravovány a posléze zahájeny evropskou světovou expanzí, teprve po katastrofách západní Evropy nyní vskutku nastávají. Emancipace států, skok do světa a na světové bohatství, znovuzrození romanity jsou ovšem vesměs předznamenány v tradiční metafyzice a metafyzické theologii. Je v nich však rys, který poukazuje i na přetvoření metafyzické tradice. Působí zde doposud neslýchaný universalismus a právě tak nebývalé rozvinutí vůle, jež nejsou zaměřeny ani tak na oblast lidských záležitostí (přinejmenším nikoli výlučně na ni) jako spíše na oblast věcí. Objevení světa a dobytí západního světadílu je dílem romanity, jež uvolnila pouta církevního křesťanství. Jiným momentem je nové pojetí suverénního mocenského státu. Laické křesťanství se na druhé straně rozšířením myšlenky bohoslužby na celý život, zejména na povolání a práci, dostává na tutéž cestu, cestu ovládnutí světa. Co je oběma společné, poukazuje na přetvoření tradiční metafyziky. Niterný prostor duše a její zápas o spásu působí nadále jen nepřímo a opravdovým dějištěm lidského usilování o pravou možnost se stává svět. Nová podoba metafyziky přináší nové světlo, jež se rychle šíří a spojuje dosavadní pohyby směrem ke světu v jednotu, otvírajíc svou výslovností nové možnosti. Tato podoba přináší nový pojem vědění a poznání, zaměřený na subjekt a jeho předmět a na jeho konstrukci volní metodickou aktivitou. Zatímco Země padá ze středu světa, subjekt se dostává do středu bytí. Lidstvo orientované tímto novým světlem si všude klade nové úkoly, jejichž hlavním znakem je doposud neznámá universálnost. Zatímco ještě na počátku tohoto hnutí se staré vědě dostávalo obdivu pro její nepředpojatost a mělo se za to, že je třeba následovat jejího příkladu, ukazuje se brzy, že je možné a nutné vyhnout se jejím omezením. Upouští se od logického omezení na druhové a rodové vztahy; v matematice, jež se sama zbavila starého škatulkování (na diskrétní a kontinuální veličiny), se odkrývá nová logika, matematizuje se příroda, k pohybu a přírodnímu dění vůbec se v myšlení přistupuje ze stanoviska předvídatelnosti a k jeho zvládnutí se používají prostředky nové matematiky. V tomto procesu se ozřejmuje rozdíl mezi takto definovaným speciálním věděním a původně jednotnou vědou vůbec, které šlo o celek; vzniká skutečnost a idea speciální vědy. Věda už není jako ve starověku myšlenkovým prosvětlením toho, co člověk už nějakým způsobem ví nebo se domnívá, že ví, nepohybuje se již v běžném přirozeném světě, nýbrž stává se dobrodružstvím rekonstruujícího způsobu objevování. Během velmi krátké doby je nashromážděn poklad vědění, který plodí pocit nadřazenosti vůči ostatnímu světu a celé minulosti a brzy také ukazuje, že aplikace a technologie jako průvodní jevy jsou zcela ""přirozené"". Paralelu k tomu představuje nové hospodářství, jež odhazuje dosavadní omezení, např. místní povahy, především ale osobní motivaci nabývání bohatství a stává se něčím autonomním. Uplatňuje se zde totéž pochopení pro to, co je, jako ve vědě: aktivně racionální, propočtem určená objektivita je pochopena jako realita, jíž je třeba se podřídit, jako se člověk ve vědě nakonec zařazuje do přírody rekonstruované metodickou vůlí vědy. Z chápání hospodářského procesu jako procesu ani ne tak přirozeného jako spíše přírodovědeckého vychází však moderní národní ekonomie se svým zdůrazňováním práce jakožto zdroje vlastnictví a bohatství. Sloučením práce a výroby dává křesťanskému kladnému hodnocení práce, jež je asketické, ráz optimismu. Již skok do širého světa, jenž se stal skokem po světovém bohatství, vedl veřejnou státní moc ke spolčení s hospodářstvím. Onen skok se v čase zakládání anglosaských kolonií disidenty, toužícími po svobodě, stal heroickým podnikem, jenž však byl provázen hospodářským otevřením obrovského území. Obdivuhodným tempem tu vyrostl útvar, jenž byl na jedné straně evropský, na druhé straně však představoval negativní obraz mateřské země. Aniž by tíhla k vznešenosti, ale s kázní, již si sama ukládá, bez privilegií a stavovských rozdílů zraňujícího a upřednostňujícího charakteru, vzniká zde dalekosáhle nivelizovaná pospolitost, jež si brzy uvědomuje svou odlišnost od starého kontinentu a směřuje k úplnému odloučení. Evropa zde vytvořila něco, co bylo nejprve skutečným rozšířením jejího rámce, nikoli prostě teritoriem vykořisťovaným ve prospěch původní vlasti, jež vzniklo na základě zhroucení před-historického útvaru, jako tomu bylo v případě někdejších středoamerických a jihoamerických velkoříší, které při střetnutí s malou nadřazenou skupinkou beznadějně kolabovaly. Zatímco pronikání Evropy do světa na západě takto pokračuje, na východě končí, a to nejprve oslabením jeho fronty nepokoji, k nimž došlo následkem aktivního formování laického křesťanství a po nichž brzy začala do Evropy rozsáhle pronikat velká říše turecká. Evropa však musí záhy, totiž po dobytí Konstantinopole, čelit dvěma baštám, stavícím se proti jejímu rozpínání na východ - vedle turecké říše nabývá stále většího významu Moskva jakožto dědička východořímských perspektiv světové říše. Laické křesťanství znamenalo poslední slovo v rozepřích o sacrum imperium, zároveň však bylo podstatným oslabením těch útvarů, které vznikly ze starších fází tohoto motivu: římské říše a římské církve. Laické křesťanství mohlo ve vztahu k těmto universálním organismům působit jen rozkladně. Laické křesťanství a římský universalismus postupovaly proti sobě a ještě jednou se pro ně umíralo, zatímco už vycházelo nové slunce, jež počínalo vrhat stíny jiným směrem. Brzy po válce3 tu byla jiná Evropa, jejíž bývalé světské centrum bylo rozdrceno a místo toho si na jednajícího člověka činily nárok moderní centralizované státy, opírající se o vojsko, byrokracii a hospodářskou sílu. Na člověka myslícího si však činilo nárok ovládající vědění přírodních věd a dokumentované vědění vědy historické, opírající se o kriticky sledované prameny. Přes úsilí Francie nahradit staré těžiště Evropy žádná podobná centralizace moci už v Evropě nenastala; mocenské útvary byly partikulární, a co bylo v Evropě ještě universální, nový duch vědy, bylo se státem spojeno jen nepřímo. Tento duch, duch universální rozumové kritiky, se však nyní stále více pojil s nivelizujícím racionalismem v administrativě a novém hospodářství. Laické křesťanství spolu s naprostou nepřítomností sociálního rozvrstvení daného tradicí vedlo v Americe ke vzniku nivelizovaného velkoútvaru, v němž se poprvé ukázala možnost politického společenství velkých rozměrů bez privilegovaných jedinců, skupin nebo tříd. Jak bylo předvedeno v jedné skvělé studii,4 právě zde byl původ moderního ""revolučního"" myšlení a ideálu. V Evropě muselo takové myšlení stát do značné míry v protikladu ke křesťanským tradicím, revoluční prvek musel vyvolávat zvláštní, ke křesťanské tradici kritické, pak lhostejné a nakonec nepřátelské smýšlení a zaplést evropské lidstvo do dlouhodobé, těžko řešitelné krize. Ze zvláštních důvodů nemohl být v Evropě vyřešen problém politické svobody: byl sice rozpoznán a uchopen jako úkol, jako jediný možný cíl úsilí ve světle volní a aktivní subjektivity, nechyběla ani ochota k nejzazším obětem; ale problém vzájemného uznání, problém politického partnerství nemohl být vyřešen, protože politická sféra nebyla oddělena od hospodářské a sociální jednání vyvolávalo problémy stále komplikovanější. Tato neschopnost oddělit už samy tyto oblasti byla jen následkem toho, že člověk byl viděn a pojímán abstraktně, ve schématu subjekt-objekt: jako morální subjekt sice člověk dosáhl obecného uznání, ale nedospěl k politickému jednání; politický prvek sám, pokud se odlišoval od morálního, byl nahlížen z hlediska ekonomie a ekonomie z hlediska práce. Tak se nestal subjektem uznání člověk, pokud je schopen a ochoten vzít na sebe zodpovědnost přesahující úroveň uchovávání života, nýbrž buď jako čistý subjekt dobré vůle, nebo jako život, jenž produkuje bohatství a jehož těžiště spočívá v ekonomii, a jehož cílem proto musí být ekonomická emancipace. Tak se člověk novověké subjektivity - tím, že zápolí se svým základním problémem, problémem svobody, emancipace z úzkého universa víry, a tím, že se vydává za pravostí a autenticitou jako dalekými hvězdami - zaplétá do potíží, z nichž za vlády výkladů pocházejících ze zdrojů vědeckého a filosofického novověku není žádného východiska. V politice kolísá od 18. století od ancien régime přes radikální demokracii s hrozbou luzovlády a vlády demagogů k vojenské diktatuře a ke kompromisům se zbytky ancien régime; poté však, co se radikálně demokratický motiv sloučil se sociálním a vyostřil tendenci k převratu a nivelizaci, stává se toto kolísání hnutím, jež ohrožuje stabilitu, a dokonce existenci dosavadního centra dějin, tedy Evropy, která - jak pravil Hegel5 - byla kdysi jednotná. Na novodobého člověka číhají nebezpečí, jež nerozlučně souvisejí s jeho celkovou vnější orientací, především nebezpečí, že původní skutečnosti světa zamění za své výtvory, že si bude tento příliš manipulovatelný němý svět doplňovat novými modlami (lidskostí, pokrokem, historicko-logickou zákonitostí), že pro samou aktivitu a zaneprázdněnost zapomene na svědomité jednání a vše, co s ním souvisí, zkrátka, že se stane mělkým. Mezitím začíná nabývat konkrétní tvářnosti i vnější ohrožení. Na východě se sice tlak osmanské říše snižuje, ale celý Balkánský poloostrov, mateřská země západu, je jí vydán všanc; a od konce 17. století počíná moskevský kolos s pomocí evropské byrokratizace a militarizace, jíž v patách následuje technizace, uplatňovat východořímskou tendenci totálního uchopení všech lidských záležitostí a zároveň s tím systematicky uskutečňovat pretenci na mocenskou nadřazenost vůči západu, zakotvenou v původní východořímské tradici. Západní zámořská říše, jež už nyní také tvoří samostatnou hranici, vykonává nátlak spíše vnitřní: také díky jejímu vzoru a u vědomí toho, že převrat je podstatou moderny, se revoluce stává problémem a programem nejdůležitějších částí kontinentu. Sotva opustili své okrajové postavení, začínají na Evropu její budoucí dědicové vykonávat tlak a spoluurčovat její osudy. Západ a dějiny vyrostly v podstatě ze starosti o duši, o to v člověku, co přesahuje oblast uchovávání života. Jednání ze svědomí a život věnovaný ""duchovnu"" byly zdroje, z nichž se dějiny napájely. Osamostatnění moderny, jež se stále více prosazovala v obecném obratu životního a myšlenkového stylu osvícenství - především na evropském západě, odkud iniciativa nového obratu vyšla -, muselo být pociťováno jako ohrožení toho nejsvětějšího a nejdůležitějšího zvláště tam, kde křesťanská duchovnost obdržela zvýšenou účastí laiků silnější impuls a byla nadlouho postavena do centra myšlení a jednání v rozpadající se Svaté říši římské a jejích nejživějších pozdních novotvarech, především v Prusku. Především tam došlo k poslednímu pokusu postavit proti osvícenskému zvnějšnění vzpomínku na nitro, niternou říši duchů, na ducha jako božský element, který je v přírodě a dějinách tím jedině působícím a skutečným. Vycházejíc z kantovského prohloubení osvícenského pojetí poznání a jednání, ze založení lidské svobody v protikladu k mechanické přírodě, dospělo toto hnutí - navazujíc na předcházející protesty sentimentu a životní nezávislosti - k dějinnému systému ducha: jako dovršení moderního subjektivního obratu a zároveň jako prevence proti jeho zvnějšnění. Neboť duch jako v sobě vše chápající a zpět do sebe pojímající je nejextrémnější myslitelná niternost. Konstituuje se zde zároveň moderní estetická kultura, dochází k pokusu zniternit sám vnějšek a zažít v této sféře smíření se skutečností, znovu oživit nebo nahradit tímto způsobem mizející teplo a intenzitu náboženství. Nebývalé probuzení umělecké a myslitelské činnosti následovalo po geniálně energických začátcích a naplnilo v následujících generacích celé další století, ačkoli brzy zatlačeno obnoveným nástupem ještě mnohem střízlivějšího a prakticky úspěšnějšího osvícenství. Jak vzestup, tak i konec tohoto obdivuhodného obratu uvnitř celku moderního hnutí je určován subjektivním východiskem, jakož i rostoucím vědomím nevyhnutelnosti moderního světa objektivity. Opozice proti moderně, která zde propukala často vášnivě konfesionálně, byla v základě opozicí uvnitř téhož výkladového rámce; byly pouze vyvozeny radikální důsledky ze subjektivního začátku starého více než sto let. Absolutní duch je možná velkoryse důsledný, ale v žádném případě jediný způsob, jak pojmout objektivitu subjektu jako podstatu jsoucího, a jakmile se opět dere do popředí základní osvícenská tendence se svým nepřátelstvím vůči církvi, dostávají se ke slovu varianty podtrhující objektivitu, přírodu v prostoru i v člověku. Jinak je obraz posledního evropského století charakterizován nevyřešenými problémy století předešlého. Evropa skýtá obraz rozpolcené partikularity, neboť život se stahuje do jednotlivých oblastí a vůči sobě navzájem uzavřených státních společenství, do nichž jsou zapojovány stále větší a širší vrstvy, účastnící se netradičního způsobu zaměstnání a náplně života. Zvýšeného významu se dostává nacionálnímu rázu společností, jež mohou fungovat jen díky aktivní účasti co možná největšího počtu lidí (v moderní výrobě a administrativě). Evropané, až dosud spojeni společnou ""kulturou"" a mezinárodní horní vrstvou, šlechtou, objevují nyní stále více, že důležitější jsou rozdílnosti, že v podstatě neexistuje společná duchovnost přítomnosti. Také politické usilování doby má tuto partikulární povahu, zvláště pokud je jeho tématem emancipace, svoboda jako nevyřešený problém. Co vyznačuje všechny, nevyznačuje je přesto společně, věda a technika, ve své podstatě stejné, patří jednotlivým státům a národům v podobě jejich zvláštní moci a nadřazenosti. Jen organizování pracujících, probíhající napříč všem těmto hnutím, usiluje o cosi jako nadnárodní jednotu, dosahuje jí ale spíše programově než reálně. To ovšem do obrazu Evropy vnáší jen ještě více nejednotnosti. Mezitím se postup východního okrajového kolosu stal zřetelnějším a poslední francouzský pokus o spojení světadílu byl s jeho pomocí zmařen - což mu na určitou dobu propůjčilo dříve netušený význam v evropském dění. Evropa sama se od té doby vzepjala ke společné akci jen jednou,6 aby se opět rozpadla do partikularismů, a řešení jednotlivých ""evropských otázek"", jako je německá nebo italská, nijak neukončuje pokračující rozklad všech předešlých jednot a jejich neživých sedimentů. Dokonce i ten společný prvek, který představovalo vlastnictví moci a techniky, opírající se o celosvětovou hospodářskou organizaci a světový obchod - přestože znamenal tak obrovskou převahu, že se s ní ostatní svět naprosto nemohl měřit a byl vůči ní bezbranný -, se stal vlastníkům moci pro jejich rozpory osudným. Nevyřešenost všech otázek (otázky svobody, otázky národní, sociální), obecný pocit nejistoty, který z toho vyplýval; pomalé odumírání duchovních tradic pod vlivem strhujících dojmů industriální aktivity, v němž se projevoval moderní výklad světa - práce vzdělanců, kteří v průmyslu a výrobě, ale i v duchu a jeho výtvorech, v myšlení a básnění objevovali jen pouhý život -, to vše svědčilo o stísněnosti, jež pomalu narůstala, a o neschopnosti jednat, o nerozhodnosti, která panovala na vrcholku tehdejšího světa. Neboť svou racionální civilizací a jejím monopolem byla tehdy Evropa světem a nemusela se ani navenek, jak se domnívala, ani duchovně starat o ostatní; dokonce ani o své potenciální dědice. Sice už v době Francouzské revoluce se objevila otázka, kdo se jednou stane následovníkem tohoto nejmenšího ze všech klasických světadílů, ale byly to zatím akademické otázky, a ani když jednotlivé společnosti východu převzaly evropskou vědu a techniku nebo evropskou organizaci politických stran, nezdálo se ještě, že by to evropskou hegemonii nějak narušilo. Ve skutečnosti to však byl další významný krok na cestě k planetárním dějinám. První světová válka byla rozhodujícím krokem na této cestě. Byla zdánlivým východiskem z vnitřní a vnější nerozhodnosti a neodhodlanosti, která v tomto dozrálém světě mas ovládala Evropu a lidstvo. Nikdo se neodvažoval nastolit afirmativní princip - ústřední mocnosti ve svém úsilí o hegemonii vycházely v podstatě z toho, že se nedostávalo universálního principu, a pokoušely se tento nedostatek nahradit činem, vybudováním faktické převahy, odůvodnění bylo ale v základě biologické - životní možnosti pro ty, kdo se (ať už důvodně či nikoli) považují za nejschopnější: protivníkům, kteří v podstatě, alespoň na počátku, sami také neměli žádnou universální ideu, se tak otevřela příležitost již prostým odporováním hájit něco vyššího. Hierarchie ve státě a ve vládě a toto biologické zdůvodnění snah ústředních mocností byly v jasném rozporu, nacionalismus nebyl v souladu s tradicí, na níž spočívalo politické rozhodování a jeho provádění. Ačkoli měly možnost rozhodnout se podle vlastního uvážení, nechaly se ústřední mocnosti vehnat do války strachem, váhaly s ústupky a s ukončením tak dlouho, až bylo příliš pozdě - a zároveň všichni nechali pracovat celý širý svět a veškerý jeho průmysl na zničení mocenského postavení Evropy a její světové prestiže. Na základě toho všeho se z čekání Neevropanů stal nátlak, který donutil Evropu upouštět od mocenského a průmyslového monopolu: vratkost evropské nadvlády vyšla najevo. Wilsonova Amerika byla jedinou mocností, která v konfliktu ještě alespoň předstírala myšlenku, jež pocházela ze sféry toho, co nepředstavovalo žádnou biologickou nutnost, nýbrž patřilo k obsahu laického křesťanství: myšlenku emancipace národů. Bylo ale více než sporné, zda se tato myšlenka v Evropě, kde pro to chyběly náboženské podmínky, mohla skutečně ujmout v tom smyslu, jak ji kdysi chápali občané Spojených států, když na ní založili svou vlastní ústavu, zda evropský pojem národa nebyl naopak určen příliš biologicky a charakterizován tedy nikoli bytostně emancipačně, nýbrž vůlí k moci a instinktem a zda proto nemusel vyvolávat nové konflikty. Z tohoto důvodu byl také pokus ústředních mocností o evropskou hegemonii (a tím vedení světa) podstatně odlišný i od napoleonského pokusu sjednotit kontinent pod vedením Francie. Neboť Napoleonův pokus se ještě mohl opřít o vědomí celoevropského ducha a mít za předmět myšlenku sice dalekosáhle zesvětštěnou, ale přesto pociťovanou jako skutečně obecně evropskou, myšlenku všeobecného impéria, omlazenou a obohacenou moderními emancipačními tématy. Přes drsné zkušenosti se až do konce dařilo udržet víru ve skutečnost této myšlenky při životě i u těch národů, jež později nejvíce denuncovaly abstraktnost tohoto pojetí. Zde se naproti tomu od počátku muselo ""přemlouvat"" silou zbraní a vůbec nebyla řeč o společné věci, nýbrž o vlastních právech a zajištění vlastní budoucnosti. Válka vypukla v atmosféře partikularismu prohlašujícího se za obecnost, její smysl byl značnou měrou pociťován jako smysl prosazující se vůle k moci a to znamenalo - že to obecné, co vynesla na světlo, to, na čem skutečně záleželo všem, spočívá v posílení a vystupňování vlastního života. Biologicky uvažoval nacionalismus - téma obecně nejsrozumitelnější, jež bylo předpokládáno všemi zúčastněnými; ale biologicky se uvažovalo i na druhé straně revolucionářů, kteří ve válce nalezli dlouho očekávanou příležitost smrtelně zasáhnout tradiční sociální pořádek a jimž se alespoň podařilo úplně opanovat největší evropskou říši. Ačkoli tedy byly ústřední mocnosti poraženy a jedna z jejich říší7 úplně zmizela, nezáleželo pouze na tomto výsledku, nýbrž především na tom, že původní americký cíl se Wilsonovým désaveu sám označil za nikoli nosný a svět byl přenechán instinktivně-biologickému pojetí ve dvou odlišných, ale svým nepřátelstvím vůči všemu život přesahujícímu hluboce spřízněných modifikacích. Moderní ""vědecký socialismus"", založený na Marxově převzetí identifikace práce a výroby, jak byla ražena anglickou politickou ekonomií, a pojímající emancipaci člověka jako emancipaci práce a zároveň emancipaci od práce, tj. od tělesné námahy, ale nikoli od vposled biologického růstu mohutného kolektivu, uvažoval v termínech udržování života právě tak jako nacionalismus, jenž se nedvojznačně k tomuto původu hlásil v záhy populárních rasových teoriích. Byla-li nejdůležitějším výsledkem války Evropa přenechaná takovémuto myšlení, nemohlo se prosadit nic jiného, než perspektiva nové války. Co se v první válce ještě do určité míry nesměle skrývalo, vstoupilo nyní jasně vysloveno do popředí. Nemalý počet těch nejlepších v Německu se po porážce utěšoval tím, že se alespoň zabránilo vítězství ruské byrokracie. Podcenili přitom úspěch rozhodného odmítnutí války ze strany ruské revoluce, který silně zvýšil prestiž Sovětského svazu u evropských národů, a kromě toho neméně významné následky modernizace ideové základny ruské a sovětské vlády při zachování jejího rázu Evropě principiálně nepřátelského. Sovětský svaz se stal též prvním velkorysým příkladem toho, jak se dá v době mas zacházet s kolosy a jak se někdejší výjimečné stavy mění v normu. Ztráta prestiže evropských národů byla větší než zmenšení jejich zámořských držav; a byla také důležitější. Mimoevropské národy byly do sporu zavlečeny nejprve spíše jako pasivní účastníci, ale podpořilo se tím jejich úsilí o emancipaci a na základě evropských prostředků, organizace a techniky, historického a politického vědění evropského původu, se toto úsilí zapojilo do dějin. V období mezi dvěma válkami se tedy jasně ukázalo, že naděje na evropský vývoj, jenž by byl obdobou americké demokracie, byly ve věku mas a biologického myšlení klamné. Prokázalo se, že nikoli laické křesťanství, nýbrž technika, organizace, hromadění moci do soustředěné síly je v intencích současného výkladu světa, a když se srdce Evropy, tak jak to odpovídalo konstelaci a jejím příležitostem, zmocnil biologicko-technický rasový nacionalismus se svou fúrií msty, nezbylo nic jiného, než se nechat zachránit kolosy, z nichž jeden dával najevo v podstatě jen teoreticky hlouběji založeným a důslednějším způsobem tutéž biologicko-technickou víru a totéž opovržení vším, co doposud umožňovalo dějiny, jako jeho protivník, který byl nakonec s krajní námahou poražen. Poválečná doba se vyznačuje tím, že z evropského vlastnictví světa, ze světové moci Evropy nezůstalo nic, z její hospodářské nadvlády jen zlomek, že se celá střední Evropa dostala do zóny sovětského Ruska, a byla tudíž od ostatní Evropy oddělena, že bývalé mocnosti vynaložily námahu samy na sebe a na svou rekonstrukci a snažily se tak výstavbou a nevídaným sociálním dílem zapomenout na svou nicotnost. Americký tlak jim byl nejen snesitelný, nýbrž i příjemný, snahy o jistou samostatnost byly chaotické a mdlé. Také proto, že každé uvolnění na jedné straně mělo hned za následek upadnutí do područí strany druhé. V této atmosféře však probíhal proces, jenž znamenal vznik poevropského světa. Po jednom desetiletí od konce války muselo být zřejmé, že započala poevropská epocha. Celé světadíly, které dříve nebylo třeba brát v úvahu, vystupovaly nyní do popředí a zasahovaly jako státy nebo říše do dějin, sice ne vždy s jasnou vůlí a představou pozitivního obsahu, ale s rozhodností nedopustit už nikdy návrat k někdejšímu stavu nesvéprávnosti. Japonsko patřilo sice k poraženým, ale vzestup Číny tuto ztrátu na straně ""nových"" národů více než kompenzoval. Během krátké doby bylo jasné, že tato říše bude patřit k dědicům Evropy, o čemž se dříve, když se přemýšlelo o následovnících, nikdy neuvažovalo. Planetární éra byla zahájena a umožněna evropskou technikou a organizací, krátce, evropskou racionální civilizací. Racionální civilizace nebyla sama nic jiného než plod výkladu světa zaměřeného na rozvíjení moci a síly života; můžeme se potom divit, že muselo vést ke zhroucení Evropy, když se dějinotvorný element v dějinotvorném světadíle sám přihlásil k popření dějinnosti? Nejsou mimoevropská lidstva nyní, na konci evropských dějin, ospravedlněna, nemohou se zadostiučiněním odložit svůj dosavadní způsob předdějinnosti, způsob mytický, a zaměnit jej za post-dějinnou racionalitu? Co byla koneckonců dosavadní Čína jiného než země zasvěcená fungování biologického přežití a jeho kultu, jež vděčila za své trvání houževnatému lpění na tomto elementu, na plodnosti a jejím kultu? A nebyla předdějinnost v podstatě všude podobná, s určitými odchylkami, jak je snad představují určité směry vývoje buddhismu? Je snad potom, z tohoto stanoviska, planetární epocha něco jiného než konec dějin? Avšak paradox dějinného přechodu do nedějinnosti má právě ještě i jinou stránku, již třeba brát v úvahu. Podle jednoho velmi působivého pojetí by se tento podivný jev dal vyložit jako nedostatečnost dosavadní evropské duchovnosti: naše filosofie, nejdůležitější prvek našeho výkladu světa, z něhož vycházejí hlavní možnosti našeho dějinného bytí, není dějinnému člověku adekvátní - nedokáže jej uchopit, nýbrž setrvává u rozporného pojmu bytí, jenž je možný jen díky tomu, že člověk žije nad úrovní pouhého života a jenž je přesto s to pojmout člověka jen jako živou bytost. Takový rozpor není v žádném případě důkazem, že je třeba žít jinak, že tento rozpor bude pociťován a posléze považován za nesnesitelný. Obranou proti tomu je přece i nahrazení filosofie vědou (ve formě faktologické speciální vědy) a překotným technickým rozvojem, po němž vzápětí následují rozsáhlé sociální zásahy. Následky této biologické revoluce jsou dnes však do určité míry již patrné: svět jako vysoce industrializovaná Čína není řešením, nýbrž problémem, z něhož je třeba nalézt východisko. To pochopitelně není žádný argument, který by mohl přivodit obrat: nemožnost nepřináší ještě žádné nové možnosti. Ohledávání svých vlastních mezí může racionální civilizaci poskytnout rozhled pouze po možnostech v jejím vlastním rámci, po ""náboženství"" a ""kultuře"", jež nejsou pravé. Je ovšem charakteristické, že tu takový rozhled a taková nespokojenost jsou - místo triumfální nálady je tu nejistota a národy, které se od Evropy emancipovaly, nevstupují do nové doby vítěznou branou. Přicházejí na zemi dalekosáhle zchudlou a vyloupenou, kterou ještě nepřevzaly do skutečného a výlučného vlastnictví, majíce přitom v úmyslu nadále ji vykořisťovat a masovým užíváním ji ještě více pustošit. Vznik planetární éry a dějin lidstva je o sobě jen dokončením procesu zahájeného před dlouhou dobou a uloženého v samých základech racionální civilizace. Ale dokáže člověk planetární éry skutečně žít dějinně? Tu je na místě úvaha, kterou by měli provést nikoli ti, kdo do historické arény vstupují, nýbrž Evropané v nejširším slova smyslu. Co je, duchovně vzato, na této zemi živoucí? O co by se ještě mohla víra nebo lépe naděje na život nad biologickou úrovní opřít? Viděli jsme jen velmi málo pokusů začít skutečně zde. Dějinné uvažování o dějinách se stalo velmi vzácným. Morfologové kultury na způsob Spenglera a Toynbeeho uvažují nedějinně, v podstatě vlastně biologicky. Husserlovská kritika racionální civilizace jako civilizace, která zapomněla přirozený svět, je sice hluboká, ale její návrh obnovené metafyziky ducha je abstraktní a bez kontaktu s podstatou moderní situace: jak to, že jsme cestou přes matematickou fyziku dospěli k převaze života, biologična? Jeden duchaplný kritik8 se ostatně domnívá, že přirozený svět u Husserla je sám daní zásadního racionalisty náladám doby ""kultů původnosti"" a filosofie života. Domníváme se, že to není oprávněné: husserlovské žití a prožívání nemá nic společného s instinktivní bezprostředností filosofie života. Ale jak se pak z něho dá pochopit a překonat biologické uvažování dneška? vakát 1) Z německého originálu přeložila Věra Koubová. (Pozn. vyd.) 2) Srv. Kacířské eseje o filosofii dějin, 2. esej: Počátek dějin, str. 41–60 a jeho přepracovanou verzi O počátku dějin, str. 227–240 tohoto svazku. (Pozn. vyd.) 3) Tj. třicetiletá válka 1618-1648. (Pozn. vyd.) 4) H. Arendt, On Revolution, New York 1963; německy: Über die Revolution, München 1963. (Pozn. vyd.) 5) Srv. G. W. F. Hegel, Die Verfassung Deutschlands, in: Werke, sv. 1: Frühe Schriften, Frankfurt a. M. 1971, str. 478. (Pozn. vyd.) 6) Vídeňský kongres 1814 až 1815. (Pozn. vyd.) 7) Rakousko-Uhersko. (Pozn. vyd.) 8) Th. W. Adorno, Metakritik der Erkentnistheorie, in: Gesammelte Schriften, sv. 5, Frankfurt a. M. 1970, str. 28 nn. (Pozn. vyd.) --------------- ------------------------------------------------------------ --------------- ------------------------------------------------------------",0
941,1090,Kult člověka  a jeho převrat v dnešní době,1988,"""Kult člověka"" a jeho převrat v dnešní době 19. století [je] dobou kultu člověka. Ve filosofii 19. století [je] to zvlášť patrné. Hegel a Comte [jsou] největší myslitelé kultu člověka. Hegel - Bůh potřebuje člověka, člověk je uskutečnitelem myšlenky boží, oné νόησις, která je a tvoří vše. Novohegelovci [to dovedli] tak daleko, že myšlenka Boha se pak stává zbytečnou; potřebuje-li Bůh člověka k tomu, aby se uskutečnil a tím dovršil sám sebe, pak není Boha třeba, člověk se může spasit sám - křesťanská theologie je pravdivá, ale jako antropologie. Comte - všecky podstatné pravdy církevního křesťanství jsou pravdivé, ale za předpokladu, že platí nikoli o Bohu, nýbrž o lidstvu. Katolicismus, katolicita vědy a duchovní moci. Marx je pouze důsledek - člověk se cítí dost silným, aby svou ideu, ideu vzájemnosti lidí, uznání všech všemi, svobody a rovnosti, uskutečnil pomocí svého nového pochopení praktických, technických možností, které mu otvírá moderní produkce a revoluční re-organizace společenských vztahů. Kult člověka spočívá v tezi, že člověk či lidstvo je s to se spasit samo. Spasitel je to, co zbožňujeme prakticky, to, od čeho očekáváme bytostnou změnu, pozvednutí života na novou úroveň, kde sen, a to podstatný sen, bez něhož člověk nemůže žít, protože jinak [je] život nesmyslný, se stane pravdou - skutečností. Spasení - záchrana - vykoupení: vykoupení doslova: z otroctví, z područí, nedospělosti, ""odcizení"". Myšlenka překonání odcizení je základní myšlenkou spásy, je pouze spásou travestovanou. Od smrti, hříchu, bolesti, podřízenosti, nesvobody, ponížení... Co se od té doby přihodilo? Prostředky, jimiž člověk mínil spasit sám sebe, prostředky smyslově-hmotného a praktického působení, se sice osvědčily, ale nikoli jako prostředky spásy, sebeuskutečnění, nýbrž vůči sebeuskutečnění [jsou] buď nedostatečné, nebo schopné nekonečné cílové osmyslitelnosti, subjektivní, kolektivně-subjektivní, jako pramen nekonečných komplikací, jako afikované negativitou, jako prostředky spásy účinnější za těchto okolností než spása, prostě jako autonomní, bezohledné, jako vlastní bytostnost, která se na lidskou spásu nijak neohlíží, nýbrž naopak člověka dokáže zapnout do svých služeb. Universum takzvaně ovládané člověkem vzpírá se i v této podobě přijmout jho lidského cíle, lidského osmyslení. Nejsilnější faktor této antiteleologie lidskosti [je] člověk sám, jeho fyzická povaha, jeho přízemnost, jeho otáčení kolem vlastní empirické osy, jeho glebae ascriptio.1 Je paradox, aby ""hříšník"" sám byl spasitelem qua hříšník. Ve chvíli, kdy se potřeba spásy, tj. zbavení této glebae ascriptio, stává akutní, ve skutečnosti spásy je již dosaženo. Tu ne me chercherais pas, si tu ne m'avais trouvé.2 Cirkulus: můžeme se spasit jen pod podmínkou, že již spaseni jsme. Společenská podoba lidského prokletí je nemožnost realizovat lidskost jakožto 'vyšší lidskost', tzv. civilizovaný a kulturní život, jinak než na útraty člověka. ""Oběť"" - ale vyžadovaná, vynucená oběť je život lidí - otroctví, nevolnictví, fyzická práce jako jediný obsah života, válka, potlačování národů i ras - to vše v minulé historii nutnost, aby člověk ""lidsky"" žil - to pochopeno na rozhraní 18. - 19. století (politická ekonomie, historie, sociologie) - odtud též nabývá naše evropská myšlenka spasení této nové podoby: Saint-Simon, Comte, Owen, Hegel, Marx... U těchto všech myslitelů místo myšlenky oběti přichází myšlenka nové organizace, která způsobí v lidstvu organický stav, stav, kde celek a části působí harmonicky tak, že se neruší, ale podporují... Přehlednost problémů v 19. století. Perspektiva světová dosud neotevřena, Evropa se zdá = svět. Diferenciace Evropy v národy nová, nezdá se ještě tragická. Sociální problém se vynořil v nové podobě, zdánlivě snadno řešitelné, na tento problém se všecko převádí. Evropská myšlenka sekularizované spásy se generalizuje až ve 20. století. * Co je onen kult člověka v 19. století? Nic jiného než zkřížení dvou velkých tradic: křesťanské theologie - spekulativní filosofie nebo katolické systematiky na jedné straně, mechanismu moderního názoru na přírodu na druhé straně. Tento mechanismus se podřazuje teleologii theologického nazírání pod podmínkou, že se tato teleologie cele realizuje v tomto vezdejším světě, ve světě, kterým tento mechanismus vládne. Mechanismus - Diesseitigkeit;3 theologie - osmyslení. Mechanismus je záruka účinnosti; theologie je živlem osmyslení v něm. Mechanismus umožňuje, aby theologie nebyla pouhý Jenseitstraum,4 pouhé Wunschdenken.5 Umožňuje-li to, potom však také vyžaduje, aby se člověk vzdal svého Wunsch- a Jenseitsdenken.6 U Hegela [je to] zvlášť jasně patrné: v jádře jeho fenomenologie je myšlenka spasení hříšníka sebou samým, spasení hříšníka hříšníkem prostřednictvím hříchu. To je podstata dialektiky pána a raba: nenávist a boj na život a na smrt je ve skutečnosti mocnější než láska, protože pomocí nejmohutnější pružiny - úzkosti ze smrti - je zde uskutečňována vlastní podstata, duch, překonávající hranice svého soukromí, jsoucí (v aktivním smyslu) tím druhým. Ospravedlnění, spasení není oběť, nýbrž výdrž, která sestupuje do hloubky konečné vášně a na jejím dně nachází nekonečnost. Právě proto též glorifikace práce, námahy, její postavení na nejvyšší místo v hierarchii lidských činností. Podmínkou tohoto nazírání je totální smysluplnost - nic nesmí být mimo smysluplnou pochopitelnost. Do totality smyslu jsme přímo uvězněni. Hegel mechanismus zprostředkuje s theologickou teleologií pomocí přírodní teleologie, tj. své filosofie přírody (Naturphilosophie) jako Idee in ihrem Anderssein.7 Přesto tato mechanická příroda je zde čímsi nezbytným - idea se musí zvnějšnit, vyjít sama ze sebe, ztratit se, má-li se najít, tj. být vskutku (an sich und für sich),8 tj. činně, sebou samou, učinit se sebou. * Smysl nesmyslnosti vzat tu na příliš lehkou váhu. Nesmyslné je pouze předběžně a zdánlivě nesmyslné, o sobě a pro nás, nikoli o sobě a pro sebe. Nietzsche - pokus smysl přímo odvodit z nesmyslného jako vůle k moci. Kierkegaard - smysl im Modus des Trotzdem,9 ve způsobu absurdity quoadnos,10 nesmysl pro nás jako smysl o sobě. Marx, Scheler - riziko nesmyslnosti jako podmínka možnosti realizace smyslu. 1) ""připoutanost k hroudě"" (Pozn. vyd.) 2) ""Nehledal bys mne, kdybys mne byl již nenašel."" – B. Pascal, Pensées, vyd. L. Brunschwieg, Paris 1951, odd. 7, myšl. 553; srv. česky: Myšlenky, přel. A. Uhlíř, Praha 1909, str. 268. (Pozn. vyd.) 3) ""co se týče 'tohoto' světa na rozdíl od 'onoho'"" (Pozn. vyd.) 4) ""oblast 'onoho' světa"" (Pozn. vyd.) 5) ""myšlení, založené na přání"" (Pozn. vyd.) 6) ""upínání se k 'onomu' světu"" (Pozn. vyd.) 7) ""idea ve svém jinobytí"" (Pozn. vyd.) 8) ""o sobě a pro sebe"" (Pozn. vyd.) 9) ""v modu 'navzdory'"" (Pozn. vyd.) 10) ""absurdita pokud jde o nás"" (Pozn. vyd.) --------------- ------------------------------------------------------------ --------------- ------------------------------------------------------------",0
942,1091,Odvěké a dnešní úkoly filosofie,1988,,0
943,1092,Fragment:  V počátcích naší organizace,1988,,0
944,1093,O potřebě demokratizace ve vědě,1988,,0
945,1094,Úvaha nad knihou A Wertha: Russia – hopes and fears.,1988,,0
946,1095,Dopis Ludwigu Landgrebemu,1988,,0
947,1096,Čtyři semináře k problému Evropy,1988,"Čtyři semináře k problému Evropy1 (1973) 1. seminář A: Problém upadajícího universa. Jednak formální otázka: pád odkud? Jednak – jde o věcnou komponentu naší situace? P: Zopakujme si ty formulace: Jsme součástí universa, které upadá. Úpadková tendence universa se dá formulovat různými způsoby, v jistém smyslu to člověk věděl vždy, moderní člověk má pro to své specifické formulace. Snažili jsme se přece o charakteristiku situace soudobé – a najednou teze o člověku vůbec a situaci vůbec. To vypadá jako nedomyšlenost, chceme přece charakterizovat situaci specifickou (současnou) a dovídáme se něco takto obecného. Tedy naše dnešní situace není nějak specificky charakterizována – v tom je nějaký nedostatek. Když jsem říkal, že o tom úpadku člověk věděl vždy, myslel jsem jednak na fenomény každému běžné: my máme jisté jakoby měřítko – to je důležité – toho, co je pořádek a co je úpadek. Kupříkladu ti první řečtí filosofové – vezmeme-li v Melissovi to slovo, že bytí nemůže stárnout,2 co tím chce říci? Za tím je takový pocit – to je jistý fenomén, něco co se ukazuje – pocit: všechny jednotlivé věci stárnou, upadají, ztrácejí formu, rozpadají se – a proti tomu stojí něco, na co tohle nedosahuje. Proč ti prafilosofové mluví stále o tomto? – ta charakteristika ἀγήρον,3 nestárnoucí. Co znamená stárnout? – ztrácet formu, upadat, rozpadat se atd. Z čeho – formální otázka – odkud úpadek? Ta otázka se pochopitelně klade, ale východiskem není to odkud, ale ten výše zmíněný fenomén. Lze namítat: je banální, že náš běžný život je život v lidském pracovním prostředí, které musí být udržováno, to stojí námahu, musí se to stále opakovat. A: Měli bychom rozlišovat: úpadek v universu a upadající universum. Dále – jsou jiné fenomény, nejen stárnutí, ale zrání, růst, atd. – to nelze charakterizovat jako stacionární formy zadržovaného úpadku. P: Když jsem hovořil o upadajícím universu, měl jsem na mysli tu moderní formulaci toho – entropickou teorii. Nechtěl jsem říci, že universum je jen a jen úpadek, nýbrž že jsme součástí upadajícího universa, že to je tendence, kterou má stále. V té antické formulaci to ten dramatický charakter nemá, tam je spíše rovnováha, ale tato tendence je tam také – vedle té druhé. B: I u Aristotela? Když to universum je stále stejné? P: Pochopitelně – protože je tam čas v tom universu. Celá tato úvaha byla pro mě jen takovým odrazovým bodem. Asi jsem to nedokázal říci dost ostře: člověk vždy nějak ten fenomén úpadkovosti v universu znal, ale pro nás moderní je ten fenomén čím dál víc něčím určujícím a tragickým proto, že neznáme žádnou kompenzaci, lépe – všechny ty kompenzace jsou efemérní – a to proto, poněvadž nedovedeme vidět nic jiného ve skutečnosti, nežli její působivou energetickou kostru. Svět se nám redukuje na působení – a z tohoto hlediska se ta úpadková tendence universa stává naléhavější. B: Jak to myslíte s tím entropickým upadáním? To je přece jen obraz, který si dělá věda a ani není jasné, zda ten závěr činí a pokud – pak překračuje svá práva. 2. termodynamická věta platí jen v uzavřeném systému. Snad je to tedy jen reflexe na ty fenomény. P: Pozor – oč mě stále běží, je toto: Existuje jisté dnešní porozumění světu, sobě a této úpadkové tendenci. Sice máte pravdu, že věda nemá právo, že je to v jistém smyslu předvídání zkušenosti, B: nedovolená extrapolace, P: ale jde o to, že moderní člověk nemá žádné jiné porozumění, je nucen tu extrapolaci dělat – právě proto, že vidí jen věci a jejich působení. A: Ale patří to na tu věcnou stranu té situace? P: Tady je třeba složitější charakterizace. Ta věcná komponenta – to jsou zkušenostní fenomény, ta nevěcná – to je také jasné. Teď nejde o fyziku, ale o porozumění skutečnosti, které je za ní. Přesto, že je to metafyzická extrapolace, tak je to něco podstatného, ne něco, z čeho se člověk jen tak bez dalšího vymkne myšlenkou, že to je nedovolená extrapolace. A: Ale jsou přece extrapolace opačné. P: Ano, ale proč jsou nepůsobivé, proč se jich nikdo nedrží?! Jsou slavné extrapolace tohoto druhu: věčný návrat téhož u Nietzscheho, a v marxismu. Ale nikdo, kdo seriózně bere moderní přírodovědu, se těchto extrapolací nedrží. Zajímavá není ta argumentace z jedné a druhé strany, ta diskuse, která se točí kolem určitých antinomií, ale interesantní je, že marxisté v určité chvíli, jako A. Kolman,1 považovali za svou povinnost, za něco důležitého, proti tepelné smrti psát – proč?! B: Tedy není míněno, že ta fyzika by tady něco dokazovala? P: Ovšem, mluvím ryze fenomenálně, a nejde o fyziku. Náš pokus: celý tento způsob pohledu na jsoucno překonat, dostat se od něho pryč. V té první přednášce4 jsem na to mohl jen upozornit, ne to vystřelit z pistole. Upozornit, jak člověk následkem tohoto způsobu porozumění je čím dále tím pesimističtější, krutější, tvrdší. A: Tak jsme to neviděli, nám se jen zdálo, že se tu opouští fenomenologie. P: Jistě, také nemohu předpokládat, že tam sedí samí fenomenologové. Šlo o to, posluchače k tomu nějak dovést. A znovu – neřekl jsem, že svět, universum je jenom úpadek. B: Ještě otázka – je to fenomén nebo pocit? P: Fenomén – skutečně upadání, nikoliv fenomén pocitu. My nehovoříme o jeho dosahu, ale jen o jeho celkovém charakteru a v čem se projevuje ta úpadková tendence. Jsou fenomény různého druhu. Co stojí za ním – jisté porozumění jsoucnu. Běží o fenomén tohoto porozumění, ale to není pocit! Ve fenoménu tohoto porozumění jsoucnu tkví fenomén toho úpadku, tj. fenomén sekundární (ten úpadek), který vyplývá z takového primárního fenoménu – jistého porozumění jsoucnu. Úmysl první přednášky byl vypíchnout toto. Říká se, že fenomenologická filosofie je pesimistická, ukazuje se na Sartra. Ne, chtěl jsem ukázat, že ten hrůzyplný pohled na universum je z právě opačného konce – z přírodovědeckého realismu. C: Návrat k antice, Platónovi – abychom zkusili, co nás z toho ještě může oslovit. Předvedl jste dva způsoby péče o duši – Démokritův a Platónův. Viděli jsme u Démokrita a Epikúra, že je možno myslet péči o duši, a tedy něco jako etiku pro duši smrtelnou, podléhající zkáze – a to tak, že konečná duše má po určitou, konečnou dobu styk s tím věčným. U Platóna má duše přímo neomezené trvání (přestože se třeba v Apologii nevyjadřuje určitě, dává nakonec jednoznačně přednost předpokladu duše nesmrtelné). Otázka, jak je péče o duši, v podstatě praktická filosofie, etika, jak je možnost něco takového vybudovat závislá na předpokladu konečnosti či nekonečnosti, smrtelnosti či nesmrtelnosti duše, člověka. Zdá se mi, jako by ta varianta s nesmrtelnou duší lépe vyhovovala té péči o duši, že předpoklad duše smrtelné je tak negativní, že je to nakonec on, který činí naši dnešní situaci vzhledem k péči o duši tak obtížnou. I u Kanta, zdá se mi, postulát nesmrtelnosti duše je zaveden jakoby pro zvýšení přesvědčivosti celého systému, protože vlastní platnost mravního zákona na tom přece není založena. Co s tím tedy počít dnes? P: Všechno o nesmrtelnosti u Platóna, to jsou přece mýty, to jsou pokusy něco říci pomocí jazyka, který není určen pro tyto věci. Protože jazyk je určen pro individuální věci a individuální věci jsou v čase. A najednou máme hovořit o bytí, které svým způsobem souvisí s časem, ale není v čase. U Kanta je to úplně stejné. C: Také svým způsobem mýtus. P: Démokritos má přitom tu tezi výslovné konečnosti. My jsme toho Démokrita odbyli macešsky, je třeba jít hloub. Co se rozpadá u Démokrita? – rozpadá se určitá věc. Otázka je, zda, v jakém smyslu je ta věc identická s duší. Démokritos přece říká, že člověk ἐτε± nepoznává nic – v hlubokém smyslu slova. Říká ἐτε­ς ἀπήλλακται ἄνϑρωπος,5 toho, co lze považovat za legitimní pravdu, pochopení, toho je člověk vzdálen. A pak: k tomu co je ἐτε±, k tomu patří, že rozumí zároveň jsoucnu a nejsoucnu. Tohle snad nemá žádný jiný antický filosof, to ostré odlišení mezi jsoucnem a bytím. On jediný říká s takovou výslovností: nejsoucno jest. Ale co to je? To je to, čeho je třeba, aby se čemukoliv porozumělo – to je přece bytí, to není žádné jsoucno. Porozumění pro tohle přibližuje člověka té ἐτε±, tomu, co je legitimní. A teď – dá se toto redukovat na atomy? Provede-li myslitel akt takové transcendence, ontologickou diferenci – tak tohle že je výkon duše, která je věc složená z atomů? Je třeba vidět diferenci mezi duší jako věcí a porozuměním, které je předpokladem pro všechno, co je jsoucí. Sókratés v Apologii říká něco jiného nežli Sókratés ve Faidónu. Kdyby někdo na věky usnul, je to velký zisk, ten věčný spánek. Předně spánek není nebytí, spánek je možná krásný symbol pro bytí. Ale jisté je, že tam říká něco jiného než ve Faidónu. Je to šíleně nedůsledné z hlediska Gorgii a Politeie. Tam jde o to, co duše je, a ne o nějakou odměnu – vyvinout pojem spravedlnosti ze samé povahy duše, a ne z důsledků. Démokritos je přibližně na stejném stanovisku jako Sókratés v Apologii. Zůstává na rozcestí, kdy člověk ví, že ty časové projekce jsou mýty. Ta volba pak vypadá takto: buď chci ten mýtus provést, ponořit se do něj, věda, že je to mýtus, s celým dialektickým vědomím té rozpornosti – anebo to nekonám. Proč je to v Gorgiovi, Politeii a nakonec i ve Faidónu? Tyto dialogy mají eticko-politickou funkci: posílit člověka v boji proti slabosti toho, že člověk je zároveň tělo a že je ztrácí, že člověk je členem obce a že za ni musí umřít. Jelikož Démokritos není myslitelem obce vůbec, tak do tohohle nejde. Ale Démokrita jsme vůbec nevyčerpali. Ten jeho tvrdý pohled na jsoucno, ten mechanismus – to on dělá v modu takové schválnosti. Je v tom pathos střízlivosti, která se týká ne toho, co je v plném smyslu filosofické, nýbrž co je vědecké. On je tvůrcem vědy, ale ví o filosofické dimenzi. Jeho fantazie se vyčerpává tímto a nejde dál, ale jeho filosofický impuls je hlubší. Ti myslitelé se mnohem víc potkávají, stejně jako Parmenidés a Hérakleitos. A teď, co jsem já naznačoval o smrti a nesmrtelnosti: Dá-li se říci s filosofem Berlingerem,2 že smrt je přechod od nerozhodnutosti našeho života ve volbě k definitivě, definitivě ne už jsoucna – ty lidské věci jsou možnosti, v nich je pořád volba. Smrt znamená, že už není žádná možnost, ale je otázka, zda žádná možnost je nebytí. Ne neexistence – neexistence to určitě je, v existenci člověk praktikuje svou svobodu. Ale je to nebytí, je to nicota? To je otázka. V naší životní zkušenosti, kdy bytí se jeví jako bytí v čase, protože rozhodování, lidská svoboda souvisí s anticipací, je to právě možnost. Ale zase je potřebí dotázat se fenoménů a teprve, když ty pořádně promyslíme a prosvítíme, můžeme uzavírat. Fenomén je kupříkladu, že člověk který zemřel, nabývá pro nás zvláštní intenzity. Samozřejmě jsou protifenomény: kdo zemřel, stáhl se ze světa živoucích a zapomíná se na něj, ztrácí se v dimenzi minulosti, ve světě našeho času, po nějaké době v anonymitě, i ten, kdo není zapomenut v kalendáři, stává se v památce pouze svým výkonem. Jak je možné to vyvýšení – Verklärung (v češtině pro to snad není slovo): od mrtvého k nám jde paprsek, jeho podoba se zjasnila. V tom rozhodování je stále ubírání a následkem toho vina – tam to není, tohle je zahlazeno. Další fenomén: dokud žijeme, nikdy náš život není celek – ten, kdo odchází, ten je hotov (i když odchází v době svého rozkvětu). Na tento fenomén toho hotového kladl Hegel velký důraz: teprve mrtvý je podoba, má tvar. Z toho Hegel zdůrazňuje kult předků jakožto první způsob dosažení sebevědomí. Protože sebevědomí předpokládá na jedné straně subjektivitu, ale na druhé straně objektivitu, předpokládá nejen, že je tu určité já, to je něco, co se neobjektivuje, nedá se objektivovat, teprve v druhém je objektivováno. Dokud druhý je také já, není v něm objektivita dokončena, teprve když se nepromítá před sebe, je ta objektivita hotova. Je otázka, zda tak, jak to Hegel chápe, je tomu fenoménu úpln práv. Hegel říká: jaký je smysl pohřební slavnosti? (Fenomenologie – kapitola o muži a ženě.)3 Člověk nemůže dopustit, aby lidská bytost se stala obětí slepých elementů. A proto my činně, aktivně, sami ho zničíme. To znamená my, bytost duchovní, přidáváme tu stránku duchovosti k tomu obecnému elementu země, a tím to zase dostáváme do té sféry duchovní. Hegel to zase zpátky vztahuje k empirickému lidskému životu, a to bytí, kterého bylo dosaženo, to uzavření, se u něho jeví jako něco negativního. Myslím, že Hegelovi jde o fenomén toho Verklärung. To je skutečně fenomén, každý, komu někdo blízký odešel, cítí ten moment proměny, která není rozplynutí v nic, pokud tím ""nic"" nerozumíme to, co se liší od všeho jsoucna, totiž zhuštěný výraz pro všechno, co dává klíč ke jsoucnu a samo není jsoucnem. B: Ukazování je nutně zprostředkováno subjektem. U Husserla se ukazování ztotožnilo se subjektivním prožíváním, s výkonem subjektu. Heidegger a vy v článku o možnosti asubjektivní fenomenologie4 se snažíte ukázat, jak od vylepšeného kartesiánského východiska přejít k něčemu, co není subjektivistické. Je otázka, zda ta subjektivnost není mezí, která se nedá překročit, zda ta mez se právě nepromítá do toho Heideggerova konce filosofie. Je otázka, zda po tom přechodu k bytí bez ohledu na jsoucno, o kterém se pak už nedá nic pořádně říkat, zda není nutno to nechat na tomto stát a starat se dál o tu svobodu, o mravní stránku věci, s plným vědomím toho, že celý ten postup byl ovšem nutný. P: S tím nebudeme hotovi dnes. K problému bytí: Řekli jsme si, že k problému bytí je dobré východisko z problému zjevování, ne naopak. Proč já stále zdůrazňuji, že ukazování musí být ukazováním někomu? Heidegger má ukazování i bez subjektu. Aristotelská φύσις je ἀληϑής proto, že z nezjevna vstupuje do zjevnosti; v semínku není zjevný strom; jistým postupem, který je pro stromy téhož druhu přibližně stejný, se ten strom ukáže - a to je pro Heideggera také ἀλήϑεια. (A jde to dál, že se zase zahalí.) To je přece jen fundamentální rozdíl. Zde máme před sebou jsoucno, a nikoliv ukazování jsoucna - to, že je jsoucno jasné (někomu). Jsou také dnešní přírodovědci, srovnávací biolog Portmann5 napsal pojednání o existenci bytostí ve světle: jsou živočišné druhy, které nemají zrakové orgány ani nic analogického, a které vyvíjejí kolosální formy a barvy, v jistém smyslu tedy dělají něco, co pro ně účelné není. Teď on tvrdí, že to, co se považuje za mimikri, nemá roli utilitní účelnosti. Takové věci jako pruhy zebry, skvrny šelem nemají jen účel krýt, splynout s prostředím, ale mají naopak manifestovat, vyjadřovat určitou vitalitu, jistý vzorek, který je pro ten daný rod něčím jakoby hodnotou. On se snaží ukázat, že tyto věci se nedají vyložit pouze přizpůsobením. Ale! V každém případě jsou to věci, a ne jasnost o věcech. Ta Heideggerova myšlenka nepochybně hloubku má. Pokoušel jsem se ozřejmit v článku v Berlingerově sborníku6 - je to taková metafyzická myšlenka: je-li nutno ve světě rozeznávat oblast toho, co se ukazuje, a toho, co je, toho reálného a toho, co reálné není, ale bez čeho není jasnost o realitě, pak je možno se ptát na vztah těch oblastí, a nedá-li se ta oblast toho, co se ukazuje, nijak vysvětlit z oblasti toho, co je, pak tím není vyloučeno, že v jistém smyslu oblast toho, co je, je spoludeterminována tím, co se ukazuje. Husserl viděl, že oblast jevů se nedá převést na oblast toho, co se jeví. Heidegger v podstatě tuto Husserlovu myšlenku zjemnil a odsubjektivizoval - to je jeho velký výkon - v pojmu ontologické diference: Je Heideggerova první velká myšlenka, že totiž Dasein, člověk ve své bytnosti je charakterizován tím, že v jeho jsoucnu se odbývá transcensus od toho, co pouze jest, k tomu, co se ukazuje, a ten se odbývá tím, že my rozumíme tomu, čemu Heidegger říká bytí, ale o čem nikdy neřekl, co to je. Řekne-li se, že Dasein je bytí, které rozumí bytí, jsme pořád v kruhu. Fenomenologické by bylo vykázat tohleto. Heidegger ty pokusy dělá - v pracích o uměleckém díle.6 Umělecké dílo je to místo, kde se ukazuje nikoliv jsoucno, nýbrž ukazování se, bytí. To ještě neudělal žádný myslitel takovou charakteristiku umění. Schellingova charakteristika umění jako orgánu absolutna, to je nic proti tomu. V uměleckém díle se neukazují struktury toho, co jest, ale ukazuje se ukazování, tj. ukazuje se bytí - jedině tam! To je předmět uměleckého díla, ukazovat ukazování. To je nová a závratná myšlenka o umění. Ta asubjektivnost nespočívá v tom, že by se tvrdilo ukazování bez subjektu, nýbrž v tom, že jsoucno se nedá konstituovat ze subjektu, z porozumění pro jsoucno nemohu jsoucno vykonstituovat, to porozumění samo nestačí, musí se něco ukázat, je odkázáno na jsoucna, kterých je porozuměním. Husserl se domnívá, že takovým jakýmsi oduševněním dat vyvstávají přede mnou předměty. Jak - to je úplná záhada. Husserl si počíná, jako by to byla nejjednodušší věc na světě, ve skutečnosti jsou to pouhé metafory, pouhá slova. V tom porozumění přece máme věc v originále a k tomu patří neoriginární danost a všechny ty mody, to vše k sobě patří. B: To vše patří k tomu porozumění, jako ta druhá stránka, která není jeho výkonem, na kterou je odkázáno. P: K tomu Husserl směřoval. Je mnoho těžkých problémů v tom porozumět jsoucnu, rozumět danosti v originále, originalitě a non-originalitě, a té zase v rozmanitých modalitách. Jak je to s problémem danosti? Problém danosti nutno rezolutně oddělit - nedat si imponovat hlediskem biologicko-fyziologickým, to je scestí, to je objektivistický model, B: teorie odrazu, kauzální závislost, P: který nás odvede od problému. B: Ve svém článku o možnosti asubjektivní fenomenologie jste nadhodil, že je nesprávné přirovnávat Husserlovo pojetí k Fichtovu pojetí absolutního já. P: Heidegger to udělal. Ale já myslím, že vlastní intence Husserlova taková nebyla. Vezměte Logická zkoumání.7 I když ve skutečnosti to potom tak dopadlo; v Idejích8 to vypadá jako absolutní tvorba a absolutní reflexe. Jsou dva důvody proč to není fichteanismus. Husserl není tak daleko jako Fichte ve své teorii já. Husserl má teorii já jako paprsku, který za určitých okolností lze obrátit dovnitř. Fichte si byl vědom toho, že takto to nejde. Má tu myšlenku, že já [je] - síla, která má v sobě oko.9 V té činnosti samé je nějak obsaženo to já. Já se nedá nikdy objektivovat u Fichta. Já je vždy něco neobjektivního, co ale ví, že je já. A: Zda to u Heideggera není podobné až na to, že reflexe není absolutní? P: Ano. Abstrahujeme-li od myšlenky, že ἀλήϑεια je také v tom přírodním procesu, pak Heidegger by se dal interpretovat takto: Jsoucno je vždy přístupné jen skrze já, Dasein, které ale nemá ráz absolutní, totální reflexe, nýbrž konečné. Co to je konečné - takové, že svou reflexí, svým pochopením toho, s čím se setkává, netvoří to, s čím se setkává, nýbrž je na ně odkázáno. Jsoucno se nikdy neukazuje samo v sobě, nýbrž v bytí, tzn. v tom porozumění, ale bytí není nic jiného než to porozumění (jsoucnům). To si Dasein neuvědomuje, když nefilosofuje. Dasein má před sebou věci, když nefilosofuje. V té chvíli, kdy je mám před sebou, se ""to v čem"" stahuje, to se neobjevuje. To je zase rys konečnosti. Bytí nemůže být nikdy v tom smyslu předmětem jako ty předměty, které se ukazují. Ale Heidegger (a to se mi zdá nepřesvědčivé) z toho vyvozuje, že bytí je naprosto nepředmětné. Ano, není předmětem, ale není nepředmětné, protože pak by se o něm nedalo hovořit. Heidegger na tom nepředmětném bytí trvá - a přitom se ho chce zmocnit - že je to něco, co není reální, ale má smysl. Pak přece nelze udržet, že bytí je něco naprosto neobjektivovatelného. A: Ale jazyk je přece určen pro individuální věci. P: Jazyk je sice původně určen pro individuální věci, ale není jen pro to, takhle přece jazyk nevznikl, výhradně jen z praktického zacházení s věcmi. Je přece také básnický jazyk, ten také něco říká a možná podstatnějšího, než když řeknu, že ten talířek se mi zdá elipsovitý. Je dvojí smysl objektivity, a Heidegger si počíná, jako by to bylo jednoznačné. B: Není-li reflexe absolutní, pak se toho bytí nemůžeme zmocnit - P: úplně - B: ale když ne úplně, tak vůbec ne. P: Ale jsoucna jsou přece zrovna tak nezachytitelná do posledka a neobjektivovatelná, objektivovatelnost jsoucen je také jenom relativní. Nevím, jsem-li v této věci na falešné cestě, ale přece se mi zdá, že Heidegger tady dost neodlišuje. B: Zeit und Sein10 - subjekt se zde nevyskytuje, ale celá struktura času se vztahuje přece k subjektu. P: Jak je to s tou Kehre u Heideggera. Etapa Sein und Zeit: nemáme absolutní reflexi, jako si představoval Husserl, věci nejsou výkony naší subjektivity, produktem naší konstituční činnosti. Ale to naznamená, že produktem naší konstituční činnosti by nebylo bytí, tzn. porozumění jsoucnu - to tkví v naší nejvlastnější podstatě. Ta je to konečné Dasein, které produkuje nikoliv věci, nýbrž to, čeho je třeba, aby se věci objevily. Tedy bytí by bylo produktem subjektu - to je přece zase subjektivismus. Heidegger se proto snaží ukázat, že Dasein je ještě větší problém než to bytí, lze je pochopit až na základě porozumění toho, co znamená být. Ono (to porozumění) je to, co nás dělá tím, čím jsme. Tedy obráceně: nejen že to porozumění by bylo tím otvírajícím, nýbrž je to to, co nás dělá lidmi. To je ta Kehre, ten obrat. Pokus Zeit und Sein: myslet Sein a Zeit bez něčeho, na čem se to odehrává (Dasein), a toto myslet naopak na základě těchto prafenoménů, protože Dasein je jen Sein, které je ""da"" - ""zde"" v tom smyslu lokálním či časovém. B: To je tedy něco jiného, než když Heidegger uvozuje Sein und Zeit tím, že bude myslet bytí bez ohledu na jsoucna. Mohlo by se totiž zdát, že chce tematizovat jakési ""bytí"", které není bytí jsoucen. P: Bytí je bytí jsoucího. B: Není přece jen možno myslet takové bytí, které není bytím individuálního jsoucna? Např. kromě esse je také sum. Ego přece nemá charakter individuálního jsoucna jako věci. P: Mělo by to bytí vztah ke zjevování? B: Ano, o tom sum vím. P: Dasein činí jsoucnem právě to ""da"". Zvláštní charakter toho jsoucna je v tom ""da"", že je to hic et nunc. To hic et nunc jakožto kladení. Dál už to má jen charakter toho porozumění pro bytí. Descartes vychází z cogito sum, a dál se ptá na základě starého schematu esse a existere: kdo jsem já, který existuji? A neví, že už je to zodpovězeno, že se tohle nemůže ptát, že nejsou žádné charaktery, atributy, nýbrž jen způsoby bytí. V tom prvním období se Heidegger domníval, že k tomu Sein je přístup od toho da, v Kehre potom naopak, protože Dasein není nic jiného nežli Ereignis: bytí, které se přisvojuje. V Sein und Zeit: filosofie existence jakožto odhodlané existence. U Heideggera stále problém bytí a pravdy. Pravda ve smyslu ἀλήϑεια. Existuje pravda odvozená a původní. Pravda odvozená je pravda soudu, o ní mluví dějiny filosofie a vyvozují to z Aristotela. V Περὶ ἑρμηνείας7 řeč značivá - λόγος σημαντικός a řeč osvětlující - λόγος ἀποφαντικός. Podle Heideggera je to odvozeno z něčeho původnějšího, co má tedy plnější právo na titul pravdivosti nežli λόγος ἀποφαντικός. Co to je? V Sein und Zeit: člověk, když je v autenticitě. Původně je pravdivý člověk, a když je člověk pravdivý, pak může také pravdivě soudit, a ne naopak. A z čeho vzniká autentičnost - ze svědomí - Gewissenhabenwollen - když se člověk původně, reálně, ve svém bytí drží sebe, a ne něčeho okolo sebe. Kdy to je - když mu věci nic neříkají, kdy to je - když předbíhá do té své poslední možnosti nemožnosti své existence. Husserl problém pravdivosti řešil přece jen tak, že člověk v zaujetí odpovědného postoje něco koná a drží se něčeho, co není on sám, něčeho věcného. V tomto smyslu Heidegger v teorii autenticity je větší subjektivista než Husserl. U Husserla to vypadá, jako by v tom postoji bylo už vše vyřízeno, ale na základě toho postoje se teprve musí něco udělat, a tam je teprve ta pravdivost. B: Svoboda - autenticita - konečnost: ta konečnost to umožňuje, od té se to právě odrazí. P: Ten svědomitý postoj spočívá právě v tom ne něco jen nazírat. Husserl říká: svědomitý a nesvědomitý postoj se liší tím, že při svědomitém se moje myšlenka řídí tím, co vidím, a při nesvědomitém je to naopak. Heidegger: Je tak úplně lhostejné, čeho se týká to, co vidím? To první, co musím vidět, je moje konečnost. Neuhýbat, jak činí vždy neautentická existence. To neuhýbání je vidění, a když vidím, tak z toho ten postoj vyplyne. To není u Heideggera jasně vypracováno, ale to konečné bytí musí být jistým způsobem objektivovatelné, mohu ho nějak spatřit. B: Co se z toho bytí dá uchopit, je maximálně ta autentičnost. P: Právě ta konečnost - že to není můj výplod a výtvor, nýbrž já jsem naopak jeho. Ta konečnost je mnohonásobná, kupř. také v tom, že bytí je odkázáno - bytí není něco tvůrčího, je něco, co sice ukazuje věci a svět, ale co je na ně zároveň odkázáno. Bytí jsoucího - zvláštní dvojakost: na jedné straně - porozumění, na druhé straně - bytí věci. Heidegger se někdy vyjadřuje tak, že ty dvě věci jsou odlišné, v tom jsou jisté nejasnosti. B: Není zde možno pochopit tu dvojakost jako napětí mezi dvěma póly, které vzniká z toho, že to porozumění je konečné? Vraťme se ještě k otázce bytí - bytí jsoucen. Bytí není něco jednolitého, jsou jakoby různé ""druhy"" bytí. P: Jsou různé druhy bytí, ale plyne z toho, že to není bytí jsoucího? Heidegger si zakládal na tom, že se mu podařilo ukázat ten rozdíl ne v určeních, nýbrž v bytí, v Dasein, které je charakterizováno vztahem k bytí. Dasein má k bytí vztah, ono je to bytí vztahem, kdežto stoly ap. přivádíme k bytí my. To je pro Heideggera základní rozdíl. Heidegger drží tezi, že bytí je bytím jsoucího, a to proto, že jeho funkcí je ukazovat (jsoucno) - Dasein přímo (v sobě), druhé prostředečně. B: Tím se tam dostává ta dvojakost. P: Bytí, když se myslí samo, tak se hypostazuje, a to je zase třeba škrtnout (protože bytí není). B: Ale přece! Vezměme ještě jiný příklad než Ego sum, Dasein - vezměme svět. Svět rozhodně není individuální jsoucno, svět také není bytí, a má smysl mluvit o bytí světa. Bytí světa není bytí nějakého jsoucna. P: Zde máte na mysli svět ne v Heideggerově smyslu - to je existenciál, ale svět ve smyslu staré, antické filosofie - κόσμος. To je myslím vhodnější příklad než ten první. B: Ještě analogie - pojem přítomnosti. Přítomnost není jen a původně přítomnost té či oné věci, ani součet takových přítomností. Proti ní stojí a snad ji zakládá taková velká, všeobsahující přítomnost, která se nedá konkretizovat jako přítomnost něčeho, která obsahuje horizonty minulosti i budoucnosti. P: To Heidegger (v Zeit und Sein) nazývá podáváním, ve kterém se ty časové dimenze ukazují jako navzájem prostupné. K otázce bytí jsoucího a bytí sama pro sebe, bytí vůbec, se obrátíme příště. 2. seminář P: V přednášce11 jsem se snažil podat výklad hlavní myšlenky Krisis.8 Stará Husserlova myšlenka, že věda je ve své podstatné části nahlédnutí, evidence, nahlédnutelná pravda. A že toto původní nahlédnutí je přirozeně možné jen v omezeném rozsahu. Aby se sféra nahlédnutí rozšířila, jsou nezbytná technická opatření, abreviatury, komprese; ty se zakládají na sekundárních evidencích - na pravidlech zacházení s určitými symboly, které jsou náhražky za nahlédnutí, poukazují k němu, ale nahlédnutí neobsahují, a tady se ten technický moment rád podsune za názor, který je zdrojem všeho vědění. A to se v obrovské míře přihodilo vší vědě, která začala s elánem vše pochopit a šla se svým nárokem příliš vysoko. Začala u tradicionálních matematických pojmů a principů a zanedbala, že tyto pojmy pocházejí ze světa prvotní nahlédnutelnosti, z praktického přirozeného světa, a tím podlomila svou racionalitu. Tam, kde by mělo pochopení začít, tam to u ní končí. U Husserla je racionalita vědy podlomena nedokonalostí její nahlédnutelnosti a tím, že věda kultem výsledku, kterého se touto abreviaturní technikou dosahuje, zanedbala hlavní úkol racionality, tj. evidenci, názor, který je původním pramenem všeho chápání. Z abreviatur technizace vyplývá krize vědy a z ní vyplývá krize člověka, protože ve vědě měl moderní člověk instanci pravdy, která není pouze praktická a individuální, nýbrž která podle Husserla dává radikální a obecnou páteř celému životu, tj. možnost, aby se život řídil nahlédnutím, a ne naopak, aby se nahlédnutí řídilo něčím, co se čerpá ze života. Z myšlenky, že původnost našeho vztahu k pravdě je dotčena nejen technickými opatřeními vědy, nýbrž hlouběji - tím, že ve vědě se připravilo a projevilo to, co by se dalo nazvat podstatou techniky, z této myšlenky vychází Heideggerova myšlenka nebezpečí techniky. V čem je toto nebezpečí? V tom, že nám brání v prvotním přístupu k pravdě. Čím? Tím, že moderní technika se ukazuje jako zvláštní způsob pochopení toho, co jest. První verze těchto Heideggerových přednášek se jmenovala ""Einblick in das was ist"".9 Co tedy jest? Jaké je to technické pochopení, je nejlépe vidět na tom, co technika sama, nejen technická opatření ve vědě, co moderní technika sama znamená. To už nejsou jednotlivé úpravy našeho okolí, technika už není zapuštěna do přirozeného světa, nýbrž celý jej zapouští do zvláštní sítě vztahů, kde z předmětů přirozeného světa, a dokonce z předmětů staršího nazírání, starších koncepcí toho, čemu se říká příroda, dělá jen předměty objednávky, která se stará jen o jedno, totiž o to dostat z věci její výkon. Výkon sám je zase k něčemu objednán, objednávky na sebe odkazují - a tak je vše, celá skutečnost takto za-tčena, za-pjata do sítě těchto povelů, tak, že už nemáme před sebou předměty, které se dají nazírat a s nimiž se může člověk konfrontovat, které proti nám stojí jako samostatné předměty názoru, nýbrž jenom něco, co odpovídá povelu: stát! - jsou to stavy, energetické stavy, zásoby, kádrové stavy atd. Základní charakter tohoto povelu je 'stellen' - zůstat stát, postav se a ukaž, co vykonáš, co dokážeš. Soubor všech těch povelů nazývá Heidegger - jako je soubor hor 'das Gebirge', soubor plytkých řečí 'das Gerede' - 'das Gestell'. Soubor všech věcí a jeho pochopení, pochopení skutečnosti jako 'Gestell'. 'Gestell' nenechává žádnou věc být tím, čím je, nýbrž vymačkává z ní to, co on chce. 'Gestell' je tedy širší než to, co je gestellt: příroda, člověk, společnost. To všechno jsou součásti toho 'Gestell'. Ale 'Gestell' není žádná společnost, energetický stav atd., nýbrž je to určitý způsob pochopení toho, co jest - to, jak se nám dnes věci jeví. Tak se nám dnes ukazuje svět. A teď vidíme, kde je nebezpečí, co je ta 'Gefahr'.10 V tomto 'Gestell' se může ukazovat jen to, co se dá takto zastavit a objednat, a to je koneckonců všechno – 'Gestell' je universální, jen jedna věc ne, protože to není žádná věc, totiž to porozumění - z toho se nedá nic vymačkat. 'Gestell' je universální, ale protože je universální, musí pochopení být mimo. Následkem toho on nám naprosto brání, daleko víc než kdykoli dřív, abychom viděli, byť i ve zvěcnělé zesubjektivizované podobě, že pochopení tu je, brání nám, abychom k pochopení měli jiný vztah než ten, že jsme se postavili do služeb tohoto pochopení, že všechno vidíme ve směru toho 'Gestell'. Jakmile jsme do tohoto směru vidění takto zapjati, je vyloučeno, abychom z něho vyklouzli a získali původnější způsob porozumění pro to, co nám otevírá to, co jest. Svět se sice ukazuje, ale tak, že to už nikdy není svět, nýbrž jen tyhle objednávky a rozkazy a dál nic. Proto je podstata techniky, ne technika sama, extrémní nebezpečí. Extrémní nebezpečí, neboť ohrožuje samotnou podstatu člověka. Způsob lidského bytí je v pochopení - tedy ohrožuje to pochopení, které zůstává mimo veškeré možné pochopení, mimo veškerý možný vztah k sobě; to pochopení se nejextrémnějším způsobem skrývá tím, že odhaluje. To je paradoxie chápání vůbec, že ono vždy předpokládá něco, co odhaluje, a něco, co odhalujíc zůstává v skrytu. Nyní přichází Heidegger s novou myšlenkou,11 cituje Hölderlina: ""Wo aber Gefahr ist, wächst das Rettende auch"",12 to, co to podstatné v poslední chvilce teprve vyrve ze spárů záhuby. Co je takto s to fungovat jako 'das Rettende'? A kde je důvod toho, že s růstem nebezpečí roste i 'das Rettende'? Myslím, že se tato myšlenka dá krásně exemplifikovat na universalitě toho 'Gestell'. Tím, jak 'Gestell' přeměňuje člověka, planetu, co se kolem nás i v nás odehrává - tím ukazuje universalitu podstaty techniky, to, jak ona vše dostává do své moci. Ale co je podstata techniky? To je ve skutečnosti přece pochopení. Co ale nám říká ve skutečnosti 'Gestell': tím, co vládne, nejsou věci, objednávky, nýbrž porozumění. Porozumění, jasnost o věcech je ta universální síla, to, co tvoří podstatu techniky a podstatu člověka vůbec. To je ona vnitřní nauka techniky: když se dovedeme soustředit od vnějších fenoménů na ten hluboký, tj. na podstatu věci, a ne na její věcné projevy. A teď je tu myšlenka, že v této extrémní nouzi je zároveň skryta možnost původnějšího přístupu k tomu, co tvoří podstatu techniky. Ta možnost musí být nějak sama realizována. Heidegger přitom myslí na jinou stránku techniky, na τέχνη - tzn. hlubší porozumění než to, které na první pohled máme s tím faktem, že jsme a žijeme. A toto hlubší porozumění ve smyslu τέχνη dává umění. K tomu dodávám: myslím si, že 'Gestell', objednávky mají stránku společenskou. Společnost je samozřejmě celá také objednána, zmobilizována k určitým výkonům, ale my pozorujeme v takové společnosti určitou zvláštní stránku - že veškeré objednávky jsou určitým způsobem organizovány a centrovány, je tu cosi jako organizační centrum těchto objednávek, ony se někde koncentrují, jsou tu jakési výhybky, kde ty objednávky se přehazují, a ty jsou zase určitým způsobem kontrolovány, a celý systém těchto objednávek se zase organizuje dál v jakousi vládu nad objednávkami, do nich je zapjat i člověk, nejen příroda, ty objednávky jsou zase v lidských rukách - v rukách toho, čemu se říká vláda (ona je ovšem také ještě jistým způsobem objednána atd.). Ale tahle vláda v době 'Gestell' má zvláštní charakter, je to vláda anonymní a libovolná (vláda anonymních a nahodilých). A tak je tato vláda v době 'Gestell' obzvlášť frapantním vyostřením toho nebezpečí ve své anonymitě a libovolnosti, ve své bezúčelné účelnosti. Ona je si sice sama účelem, ale účel - to jsou zase další objednávky a kroužení v sobě samotném, takže ona je završením nesmyslnosti 'Gestell' a jeho uzavřenosti v sobě. To je vyostření situace, v níž je člověk odedávna - od té doby, co je ve státě. Od té doby, co je stát a vlády, je také člověk odcizen. Projevem tohoto odcizení je celý politický život se svým neklidem; to tematizoval Platón a celá filosofická reflexe o státě. V 'Gestell', v době universální objednávky, vrcholí odcizování tím, že každý je v podstatě jen svou funkcí a výkonem, který podává v rámci této funkce. Tyto fenomény byly často popsány: člověk se stává jednodimenzionálním, je zbaven své totality, je redukován na předmět, vlastně už to ani předmět není, nestal se věcí, která se dá zase jistým způsobem nahlížet, doplnit, která má svou jistou vnitřní samostatnost, to vše už tu mizí, z člověka se stává už jen ""předmět"" této objednávky, příležitost, jistý vztah, on patří do stavu jistých sil, do kádrového stavu atd. Kde zde potom hledat 'das Rettende'? Pomůže nám v tomto ohledu druhá stránka τέχνη? Tak si myslím, že zde je třeba zamyšlení nad povahou toho, čemu Heidegger říká 'das Geschick des Seins'13 - totiž pochopení, které nám posílá porozumění věcem a samo se skrývá v těch věcech, kterým je rozuměno, ve struktuře 'Gestell'. Podstatou 'Gestell' je otvírání, ale tu 'Gestell' skrývá právě ve svém fungování. To skrývání je nejen skrývání. Je otázka, zda to skrývání je jen nějaká zapomenutost. Co je vlastní povahou oné 'Geheimnis',14 která nás vydává všanc této rozeklané situaci, dává nás napospas tomu strašlivému odcizení, aby se sama skryla? Co to znamená? - Ona se ve skutečnosti vymyká tomu znesvěcení, kterému vydává člověka všanc. Člověk, který se tak stává funkcionářem toho 'Gestell'. Tím, že je mu vše jasné, ovladatelné, že vše nějak dovede, tím se stává právě funkcionářem tohoto zapomenutí, tohoto odvratu, a tím se stává nehodným toho, co tvoří jeho bytí, jeho samotné jádro. Tím, že je člověk takto ponížen, tím se takto negativně ukazuje to, co je ve skutečnosti to nejvlastněji důležité, v čem je vlastní podstata. Pak ale 'das Rettende' nemůže znamenat nějaké estetické obrácení, nýbrž popření toho nedůstojného a toho v lidském životě, co vede k universální vládě 'Gestell', k universální objednávce. Za co drží 'Gestell' člověka, na základě čeho, čím nás 'Gestell' zastavuje, 'stellt'? Řekli jsme, že 'Gestell' v lidské oblasti se obráží jako anonymní a nahodilá vláda. Tato vláda vládne vším, má k dispozici vše, co patří do 'Gestell', disponuje všemi těmi stavy. A toto disponování vším, toto stále se obnovující bohatství, to nás přece drží za tu naši stránku, kterou tyto objednávky jsou s to ustavičně uspokojovat - 'Gestell' nás drží za náš život, za to, jak jsme k němu vázáni. Proto je universální vláda 'Gestell' zároveň vytvořením lidství, které nic jiného nedělá, nežli plní právě ty objednávky, žije jen v těchto vztazích a stavech, takže z jeho obzoru se úplně ztrácí to, co se do tohoto systému nevejde, tzn. co není objednávkou schopnou zajišťovat obecné, průměrné fungování potřeb a jejich uspokojování atd. 'Das Rettende' u Heideggera, ona oblast umění, je záchranou právě proto, protože je to oblast nepotřebného, co se nedá objednávat, zprůměrnit, v čem není člověk vyměnitelný, v čem jeho život není ekvivalentní kterémukoli jinému, kde nepřestává být životem, tzn. porozuměním, kde se neztrácí porozumění. V extrémnosti objednávek po jisté stránce všemu rozumíme, vše víme, ve vědě dovedeme vše předpovídat, k jakým stavům se obracet, k příslušným objednávkám atd. Ale je stále otázka, zda tento protiklad porozumění v této úplně zvnějškovělé, ne už zvěcnělé, v této zformalizované dynamické podobě, onen extrém nihilismu, v kterém se na druhé straně skrývá hloubka porozumění vlastnímu bytostnému principu - zda tato formulace je dost radikální. Kam tato úvaha směřuje: Husserl se domnívá, že krizi vědy a krizi člověka, společnosti, která vyplývá z krize vědy, vyřeší novou vědou, a tedy přece novou objektivací. Věda znamená vždycky objektivaci, dostat něco před svůj zrak, nazírat. To je myšlenka evidence: že názor je pramenem všeho vědění a pochopení. Heideggerova myšlenka je radikálnější potud, že žádná objektivace tento poslední problém pochopení, porozumění, nemůže vyřešit, neboť objektivace dává vždy to, co je pochopeno, ale ne toto chápání samotné. To se podstatně vždy skrývá. Vidíme jen nepřímo, na jeho efektech, na tom 'Gestell', jak pochopení funguje. Vidíme to na těch objednávkách, na věcných vztazích. Je vztah chápání, které se skrývá, k tomu, v čem se skrývá - v této jasnosti o věcech, kterou nám dává - je to skutečně vztah zapomenutí, nevinný vztah: skrytost – odkrytost, tajemství? Nebo je to něco jako konflikt v bytí samém, něco takového jako vnitřní boj? Na jedné straně je bytí ve skrytosti, na druhé straně není ve skrytosti tak úplně. Na jedné straně se skrývá, na druhé straně jako by chtělo být odhaleno, aby k němu byl vztah. Vždyť tím, že se skrývá v jasnosti o věcech, jako by sebe samo popíralo, jako by samo popíralo, že nás vede ke stavu lidskosti a života. Tím, že nás vede k takovému nihilismu, tím jako by nebylo. To už není způsob bytí věci, nýbrž způsob bytí pouhé věcné funkce, něčeho, co je možné jen na základě pochopení, ale co se tváří jako by žádné pochopení neexistovalo a nemohlo existovat. Přitom zároveň je to možné jen tím vztahem bytí k sobě. Tedy je tu vnitřní konflikt. Je otázka, zda tento vnitřní konflikt může být vyřešen tím, že se tu objeví 'das Rettende' v podobě harmonie bytí, zda tento konflikt nechce být vyřešen zase konfliktem. Co to znamená? Vyřešení konfliktem není nic nového. Jen by to chtělo v naší situaci určitou radikalizaci, vyřešení konfliktem by znamenalo dojít touto cestou vyprázdnění života úplně do konce - nejen život vyprazdňovat od jeho jednotlivých obsahů a přitom se ustavičně držet tohoto života, nýbrž dojít až na samotnou mez, kde člověk tuto vazbu rovněž překoná a kde vztah k tomu 'Gestell' neřeší tím, že se snaží - ono to nejde se snažit -, ne tím, že očekává nějakou 'Gunst des Seins',15 která se projevuje v umění a která je něco jako vyšší milost, nýbrž že jde přímo na konflikt s tím 'Gestell' a v něm ukazuje, že jeho moc není absolutní. Teď je třeba to doplnit, vidět to v dějinné perspektivě - jak je 'Gestell' radikalizací něčeho, co je historie lidského vztahu k věci, k věcem vůbec. 'Gestell' vychází od světa předmětů, který je nám vždy jasnější a bližší než jsme sami sobě a své vlastní podstatě - tzn. té jasnosti, v které se cokoli může teprve objevovat. Je radikalizací vztahu, který má člověk vždycky. Jako 'Gestell' je pouhá reorganizace tohoto, tak také boj proti universální objednávce je něco, co nemusí být dnes objevováno. Tato zkušenost - tento elán na sám kraj, kde odcizení života jde až do krajnosti, až do překonání každé vazby, to je myslím v jádru mravního pojetí 'das Rettende', nikoli estetického. Mohlo by se asi říci mravně-náboženského. V radikalizaci vyprázdnění života až k překonání vazby na život se odehrává vlastně vítězství života, překonání vnitřního konfliktu, v kterém leží bytostný základ člověka, který se zároveň skrývá a manifestuje. Ale to je další ohromná kapitola, do které bych se dnes nerad pouštěl. Ale ona perspektiva - to už není nějaká taková 'Gunst', přízeň bytí, na kterou se čeká, která je něco jako milost, nýbrž tady běží o příklad, který člověka otevírá pro tuto základní nouzi konečného bytí, pro tuto jeho bohatou bídu, a tím člověka pro člověka. To není čekání na přízeň, nýbrž předběh až na poslední hranici odcizení, v kterém je sice to tajemství zachováno, ale člověk se tomu zachování skutečně obětuje. Od Husserlovy snahy řešit krizi věděním přes Heideggerovu snahu řešit krizi uměním jsme se dostali k otázce, zda nebezpečí není třeba skutečně čelit, nejen čekat. A zároveň zda není třeba jiného pojetí té 'Gefahr', nejen jako pouhého závoje, nýbrž konfliktu, který nás posílá do boje a v něm také zkonzumuje. V tomto smyslu je πόλεμος πατήρ πάντων.16 A: Toto vyústění se zdá směřovat k mystickým koncům. P: Ano, zdá. Ale vzal bych to střízlivě, banálně. Co znamená jít do konce, do překonání každé vazby, vazby na život, co znamená ona poslední forma vnitřního rozkolu v bytí? To znamená, že bytí ukazuje, že život je život, že jsme nejen jako kámen, nýbrž že se nám také ukazuje svět a my v něm - proto žijeme. V životě je konflikt mezi tím, co ukazuje, a co se na jeho základě ukazuje: v tom, že se něco ukazuje, se skrývá to ukazující. To skrývání není jen clona, zástěna, to je konflikt, boj, to se odbývá v ukazujícím samotném. V čem spočívá konflikt? V tom, že život, který je životem v jasnosti, se proměňuje v ty jasné věci, že transcensus se ztrácí ve prospěch transcendovaného, a následkem toho život sám sebe popírá ve svém žití. To se potom projevuje jako nejen už nebezpečí, nýbrž něco víc - v tom je přece obsažena nelidskost, tvrdost a krutost života vůči životu. Jak se ztratilo to, co se ztratilo člověku či z člověka? Na jedné straně je to pryč a na druhé straně je to zde. Celá souvislost objednávek je souvislost porozumění, objednávky jsou výsledkem 'Gestell'. Za objednávkami stojí zvláštní způsob porozumění, které je formulováno jako rozkazy, bytí tady vystupuje jako rozkaz: zastav se a vydej ze sebe to a to. A podle toho, k čemu se vydá rozkaz, se věci hlásí: tam je ropa, tady vodní energie. Když rozkaz vydám, hned se mi moje okolí učlení a já sám se formuji a měním tím svůj život, který je životem porozumění a stává se životem porozumění a vyprázdnění. Konflikt v našem světě je starý, ale tady dochází do extrému. Právě proto je důležitá morální stránka konfliktu, jak ji reprezentoval Sókratés. A ještě v hlubší míře je důležitá tam, kde není vysoké vědění a dialektika, ale kde je to v ryzí formě toho, kdo přišel do konfliktu se základní podstatou, koncentrací vlády, s tím, co zatím bylo základní podstatou organizovaného lidského života a zároveň základem toho odcizování. Člověk, jakmile je v systému vlády, vždy je už nejen pochopením, nýbrž něčím pochopeným a věcí. To stojí za tím. To se nedá řešit v oblasti vědění, ta je odvozená. B: Jak souvisí tyto úvahy s vaší přednáškou o krizi Evropy? Jak přejít od obecné úvahy o konfliktu v bytí, odcizování člověka své podstatě, k reálným historickým konfliktům? Jestli se Evropa dostala do krize dnes, v době 'Gestell', pak se mi zdá, že to muselo být nějak předznamenáno už v samých jejích základech, že už v Řecku se muselo něco odehrát, co to uvedlo na tuto cestu. Představuji si to takto: 'Gestell' je universální vláda techniky, technika je výsledkem toho typu vědění, moudrosti, jaký se vytvořil ve starém Řecku, totiž ϑεωρία, teoretické vědy. Takže se přece jen dostáváme zpět k vědě jako něčemu, co podstatně určuje naši skutečnost i její krizovost, i když snad již poněkud z jiné strany, než jak to myslel Husserl. P: Do oblasti vědění se konflikt života promítá, ale nepramení z ní, životní konflikt je starší a hlubší. Je třeba za druhotnými fenomény vidět pravé fenomény. Ale v oblasti vědy a filosofie jsou fenomény převedeny na jevové formy. Husserl a Heidegger ukazují, kde se dá hmatat přechod od nahlédnutí k slepému manipulování s instrumenty - myšlenkovými, samozřejmě. Následkem toho se zdá, že tu je kořen toho, že je to věda, bez níž by 'Gestell' nebyl možný, ale ve skutečnosti je to obráceně, věda a její odcizovací tendence je jen projevem toho, že se nám svět (a skutečnost) reálně začal ukazovat tímto způsobem - z hlediska rozkazů a výkonů. Věda je už projev určitého porozumění, toho, že se odděluje chápání od pochopeného a pochopené se stává vším a to umožňující se drží zpátky - hlavně moderní věda s kauzalitou, s možností předvídání. Stará věda nezná tento základní pojem - pojem kauzality. Proč staří Řekové neznají kauzalitu? Mají jiné pochopení toho, co je - ne to 'Stellen'. Kde se to bere? Berou se tyhle tendence a priori? (Je to vše antropomorfické, bez toho se zřejmě neobejdeme.) Z vnitřního konfliktu v samém bytí, které zároveň ukazuje a sebeukazuje a sebe samo skrývá. C: Vynoření konfliktní situace sahá až na sám začátek lidské společnosti, přinejmenším k vynoření se z mýtu. Při něm došlo k vynoření individuálního myslícího jednotlivce, vyčlenění z původního kolektivního života v mýtu. Není to už ten první ""omyl""? Je to úpadek či nikoli? P: Neptejme se po úpadcích atd., nýbrž co tyto jasně vykazatelné fenomény znamenají. Jak jsou hluboké ony fenomény, 'Gestell'? Vše jsou to historické jevy a vy kladete otázku, zda tato historie je pokrok nebo úpadek. Je otázka, zda ty termíny jsou zde adekvátní. Co znamená úpadek - to je termín vzatý z nějakého oboru: organismus upadá, chátrá. Tady běží o oblast ne nějakého jsoucna, nýbrž o prafakt bytí, které zároveň ukazuje, a tedy nějakým způsobem sebeukazuje a přitom se skrývá - v tom je celá ta věc: úpadek je v tom obsažen a náš problém je, jak z toho úpadku ven. A: Ale to vypadá, jako by tato situace byla základní lidskou charakteristikou, a dostat se z ní ven by znamenalo dostat se do situace mimolidské. Nevede tento způsob vyřešení konfliktu člověka k přechodu do stavu, který už není lidský? P: Jak to Heidegger líčí: že tato situace se v dějinách vyostřuje, v tom smyslu by byl dějinný proces úpadkem. Ale říká-li Hölderlin ""Wo aber Gefahr ist, wächst das Rettende auch,"" vidíme, že se tyto termíny nedají aplikovat. Je moderní věda, technizace, pokrok, nebo úpadek? Je to obojí. Tyto termíny se neaplikují, ale musíme cítit ten problém, tu krizovost, kritičnost této situace, že je nebezpečí ztráty vlastní podstaty, vlastního lidství. Dostat se do mimolidského - Nietzsche se chtěl dostat do mimolidského a nadčlověckého, ale zde je otázka dostat se do něčeho hlouběji a původněji lidského. Lidství přece není něco, co tu je jako bytí psa nebo kočky. To je na tom ta historičnost. B: Chtěl bych ještě navázat na myšlenku vynoření individuálního myslícího jednotlivce. To jsem měl na mysli, když jsem mluvil o tom, co se odehrálo ve starém Řecku při vzniku filosofie a vědy. Pro ϑεωρία, teoretickou vědu, je podstatná abstrakce, ale to je proto, že ona sama je výsledkem určité reálné ""abstrakce"", totiž oddělení myšlení jako specializované lidské činnosti. Teoretické vědění je vědění v abstrakci. Abstraktní myšlení, které ti první filosofové vlastně vytvořili, objektivizuje svůj předmět, ztrácí s ním přímý kontakt, je odpovědné za to, že přirozená jednota světa a člověka se rozpadá do dualismu objektu a subjektu, tělesného a duchovního, což se odráží v paradoxech nebo obtížích reflexe. Ve stále se prohlubující specializaci vědeckotechnické doby ztrácí lidské individuum stále více svou totalitu, autonomii ve prospěch nějakých nadindividuí atd. To vše znamená mnohonásobné odcizení. Proces ztráty vnitřní jednoty, proces odcizování by tedy byl důsledkem takového abstraktního (tj. odděleného) myšlení. P: Co myšlení člověka ve skutečnosti vede - myšlení ve smyslu souzení, tvoření teorií? Myšlení jako souzení má své určité předpoklady; soudy jsou o něčem, co už nám nějak musí být otevřeno. Co nám to otvírá? Jistě, dojmy smyslů. Ale dojmy smyslů nedávají víc než dojmy, nikdy ne předměty, souvislosti, svět. Svět je něco pochopeného, to je už něco historického. Myšlení je odkázáno na něco, co je mu už nějak jasné. Moderní svět je vytvořen naším myšlením. Ale - v našem myšlení je při díle docela změněné pochopení světa vcelku a to není výsledek sekundární aktivity. V tom prvotním světě bylo už vždy nějaké vodítko, které soudy určovalo, to, podle čeho se určovalo, co je a co ne. I kdyby se souzení drželo ryzího dojmu, je tu už měřítko, že se souzení musí držet dojmu, a to je něco jiného než dojmy. Řeknete: ti první filosofové vytvořili myšlení. Ne souzení; soudí každý, kdo má řeč. Ale co vzniklo? Vzniklo myšlení jako výslovný vztah k celku světa, který není vztahem jako kult, ritus nebo sekundární projev ritu - kresba, umění jako doprovod kultického aktu. V prafilosofii vznikl docela nový, zvláštní druh vztahu k celku, totiž vztah, který se na tento celek ptá. Když ti, kterým říkáme tak pitomě divoši, provádějí rituální tanec, tak se svým způsobem vztahují k celku, ne k jednotlivostem, je to celkový výraz jejich životního pocitu. Pohyby tance jsou regulovány, spíš než čím jiným, tím, že v těch aktech, které nemají bezprostřední význam užitkový, se projevuje, konzumuje ona velká začleněnost člověka do velkých krajin nahoře, dole, do posvátného atd. On (divoch) to důrazněji vytýká a zároveň uvádí v jednotu: zemi, nebesa a všechny podstatné regiony toho, co jest. I když rituální tanec nemá žádný další význam (např. prosba, zaklínání), je v tomto výkonu celkový vztah. Tady, ve filosofii, je něco úplně jiného: distance, která je si vědoma, že to všechno je tajemství. A z tajemství se vynořuje otázka: tak co je to? - Jaký má tato otázka smysl, o tom se uvažuje dál. Ale dřív, než přijde filosofie, toto není, totiž to otřesení původní samozřejmosti, jistoty, s kterou jsoucno odhalené, jasné, člověka do sebe pojímá. Jak to, že může být tato jistota otřesena? Co znamená otřást? V tom, co se mi ukazuje a mne do sebe pojímá, je zřejmě něco nepevného, mezera, skulina - odhalilo se, že to jsoucno, to, co mne pojímá, spočívá na něčem, co sem, k tomuhle, nepatří. V tom smyslu je filosofie začátek myšlení, tzn. výslovného vztahu k tomu, co není prvotně odhaleno, nýbrž co je odhalující. Z toho sekundárně vyplývají pokusy říci, co znamená být, a odtud teprve dál, když přijde Platón, udělá vědu a filosofii. Ve světle jeho odpovědi na praotázku: co to je? - na kterou odpovídá: idea – v tom světle se kladou všechny otázky. Tady je měřítko pro to, co je, a tím měřítkem se měří vše, co je, vše s čím se setkáváme; a když se tímhle měřítkem měří, pak vznikají disciplíny, a pak už jsme doma, z toho plynou všechny vědy, klasifikace, systematiky věd. Matematika byla sice před Platónem, i důkazy. Ale jen jako jednotlivé recepty. Věda vzniká tam, kde je princip a principiatum, a to vyplývá z myšlenky míry. A: O té otřesenosti se vědělo vždy, i v mýtu; filosofie jen zvýslovnila tento vztah k celku. P: V mýtu se nic neví. Je to docela jiný druh ""vědění"". Mýtus je vypravovaná historie. Je problém, v jakém smyslu se tu dá mluvit o pravdě, protože se nekladou otázky. Tady se odpovědi kladou napřed. A: Ale vztah k celku tu je. P: Žitý a hraný. Člověk není nikdy bez tří vztahů: vždy je ve vztahu k původně lidskému, k původně nelidskému, a ve vztahu k tomu, co mu ukazuje to lidské a to nelidské. V těchto třech vztazích vždy žije, za všech historických okolností a ve všech fázích svého života. Nikdy není stav, kdy člověk nemá svět. A: V mýtu je vztah k celku. Filosofie tento vztah objektivuje, staví se k celku na distanc. P: Objektivace je moderní termín. Objektivace předpokládá subjekt. Subjekt je vynález moderní doby. Když začíná myšlení, nejvýše se dá říci, že na jedné straně tu stojí svět, jako soubor všeho, co jest, na druhé straně filosofující člověk se svou schopností rozumět tomu, co je svět. Té schopnosti rozumět, té se v řeckém pojetí říká duše. To je původní porozumění, to, na základě čeho má člověk schopnost pravdy a jednotlivých pravd. Ačkoli Aristotelés říká, že duše je svým způsobem všechny věci.12 Kdežto v čem je rozdíl: duše a proti tomu subjekt – objekt? Duše jako ostatní věci je kus světa, zatímco subjekt je něco, co stojí vůči všemu ostatnímu na druhé straně. Subjekt - až od Descarta. Slovo subjekt je z latinského subjectum, znamená původně ὑποκείμενον, substrát. Descartes tomu dal význam substrát vší jistoty. Substrát vší jistoty je moje já - to je pozdní výsledek filosofie. Subjekt stojí původně na jiném břehu, proti všemu ostatnímu. Duše je něco jiného. B: Při vzniku filosofie a zvýslovnění tohoto vztahu se ten vztah mění. Nedá se ta distance vidět v tom, že prafilosof vystupuje individuálně, za svou osobu? P: Co dělá tuto distanci, mezi čím a čím je distance? To není vytvoření individua nebo individuálního myšlení. Všichni tito lidé se chápou z hlediska toho celku - oni sice, pravda, se distancují vůči těm druhým, kteří tuto pozici zaujmout nedovedou, ale co oni vidí a myslí, to není jejich soukromý výkon (Parmenidés: bohyně mi to řekla;13 Hérakleitos: jen jedno jediné je moudré).14 To je něco jiného než moderní myšlenkový individualismus. Pro antické myslitele je to tak, že když uvažujeme o celku, tak jsme se dotkli něčeho božského, to je to nadřazené tomu, co jest, to je to, do čeho se děje ten otřes, to je to, co nás oslovuje a co v nás myslí. Také λόγος (např. u Hérakleita) není soukromý, vše se dle něho děje. ""Ačkoli je společný, žije většina lidí tak, jako by měli svůj vlastní"" (τοῦ λόγου δ̓ ἐόντος ξυνοῦ ζώουσιν οἱ πολλοὶ ὡς ἰδίαν ἔχοντες φρόνησιν).15 Obrovský paradox tohoto pochopení je v tom Hérakleitově slově obsažen: tady je λόγος, který vše odhaluje a vše spojuje, a tím nám vše ukazuje, a on působí slepotu těch lidí - pro co? - pro sebe. Τοῦ δὲ λόγου τοῦδ̓ ἐόντος ἀεὶ ἀξύνετοι γίνονται ἄνϑρωποι καὶ πρόσϑεν ἢ ἀκοῦσαι καὶ ἀκοῦσαντες τὸ πρäτον... - ""Tuto řeč věčně jsoucí nechápou lidé, ani dokud ji neslyšeli, ani když ji uslyšeli...""16 Tyto všechny termíny - ""bylo objeveno myšlení"", ""individuální myslitel se postavil"" -, to vše je mnohosmyslné a jednotlivé stupně toho významu je třeba mít odlišeny. Když mluvíme o krizi lidství, říkáme s Heideggerem, že půda vědy je odvozená. Husserl to chtěl řešit na půdě vědy, ale s novou fenomenologickou disciplínou je vedle, on od ní očekával nové lidství. Heidegger má nové lidství v myšlence 'das Rettende'. Ale nebezpečí se ukazuje už na samém začátku filosofie - a u Hérakleita je už i ta myšlenka toho 'Rettendes'. Kde je to záchranné? - V pojetí boje. Znovu: každý filosofický pojem má svou historii. Žádný není od ní odlučitelný, každý je do ní zařazen a je třeba dát si velký pozor na různý význam v jistém smyslu příbuzných pojmů. ""Myšlení"", ""distance"", ""myslitel se staví proti"" - to může znamenat různé věci, buď individualismus, nebo antický postoj, který s tím má málo společného. A: V křesťanství, v náboženství - tam ten svět vypadá jinak. V jaké formě je tam 'Gestell'? P: Ano, tam 'Gestell' není. Ale jak vypadá křesťanský svět? Konkrétně společensky je to svět, který vznikl z římského impéria. To bylo také plodem jistého pochopení jsoucna. A to jakého? Co byl Řím? Polis. A v polis má člověk jisté porozumění toho, co jest. Jaké je tam to porozumění věcem, lidem? Porozumění věcem - že jsou to na jedné straně πργματα a na druhé straně φύσις. Tak to formuloval Aristotelés. Pochopení bližních - dvojí: na jedné straně rodina, na druhé straně stát. Ale ve státě je už člověk vždy pojat - ti druzí jsou partneři (moderně řečeno), ale zároveň se mohou stát nepartnery (z toho πόλεμος πατήρ πάντων - jedny ukazuje bohy, druhé smrtelníky, jedny otroky, druhé svobodnými). Ten svět je konkrétnější, ale je tam už také odcizení - to se projevuje v historickém neklidu těchto obcí, v boji o moc, bohatství, o celý substrát obce. V tom je ona nelidská situace lidskosti v této podobě. Jak se to projevuje historicky? Římská civitas je jediná polis, která má úspěch - protože chce vládnout za každou cenu. Vládu nadřazuje všemu. Jiné obce nadřazovaly něco jiného vládě. Když je stát tak dokonale úspěšný, že se mu daří stát se něčím universálním, velmocí, v té chvíli se z civitas stává impérium. Ono je také svého druhu pochopení všeho - z hlediska imperare. To vede právě v této situaci civitas k dalšímu kolísání a odcizení. Jakmile se z civitas, která je potenciální impérium, stane impérium aktuální, tak je to zmítání strašné. César přijde a impérium vezme doslova a vše ostatní odstraní. Dosavadní obec byla založena na vzájemnosti. Teď tohle přestává. Lidé ztrácejí smysl života, aspoň si to myslí, a hledají nějaký další. A nabízí se tu koncept vypůjčený z poslední etapy starého Řecka: fundovat impérium ne ve výkonu imperátora - via facti -, nýbrž v něčem hlubším - myšlenka sacrum imperium. Je to už u Vergilia, vypůjčeno z Platóna, a realizuje se to v křesťanství. Tady je vidět, jak vnitřní odcizení funguje historicky a jak se funduje v těch historii tvořících funkcích. Korelát toho odcizení je to, že rodí i to záchranné. Je tu odcizení v této zvláštní podobě, a to odcizení rostoucí. Pochopitelně v době rostoucího odcizení vzniká problém toho záchranného, spásného. Celý středověk je narýsován myšlenkou sacrum imperium. To má v sobě různé možnosti. Je důležité, že i když ty předmoderní systémy vlád byly tak různě elitaristicky odcizené, vždy v nich byla myšlenka, že vláda není záležitost libovolných - to je myšlenka řecká -, nýbrž že vláda potřebuje legitimaci, legitimitu, o něco se opřít, o nějakou pravdu, a následkem toho to není vláda libovolných a anonymních. To je až teprve vláda v době 'Gestell', kdy vládnoucí jsou ovládáni a nikdo neví, co vlastně vládne (už neříkáme kdo). A: 'Gestell' se vztahuje k 'Zeug'.17 Je v 'Zeug' možnost něčeho takového jako 'Gestell' obsažena? P: Ne, 'Zeug' je řecky πργμα. V 'Gestell' už nejsou πργματα. 'Zeug' je ve vztahu, hodí se do řemeslnické dílny, patří do světa, kde φύσις ještě nepřestala být φύσις. Tam je instrument do něčeho začleněn. Πργματα jsou začleněna do φύσις, kdežto 'Gestell' vše začleňuje do sebe. V 'Gestell' nejsou věci 'Zeuge', to nejsou krámy (jak si dnes překládám slovo 'Zeug') - tenhle krám, tamten krám -, to se nedá říci o jedli a také ne o letadle, o turbíně. 'Gestell' není pouhé vystupňování 'Zeug'. 'Zeug' je vždy uvnitř φύσις. 'Gestell' nezná žádnou φύσις, vše si podřizuje, není to stejný model, ačkoliv to jsou praktické věci. 'Gestell' se začíná objevovat se vznikem moderní vědy. Tam se poprvé příroda kalkuluje. Příroda se začleňuje do systému všeobecné kalkulace, předvídání. To je teprve tři sta až čtyři sta let. B: Dá se říci, že 'Gestell' začíná u Bacona? P: U Bacona17 je to ještě moc takové patriarchální, protože tam není do čeho ty jednotlivé věci začlenit; on nemá ten 'Gestell'. Sice říká: Inducere quodlibet in quamlibet formam, ze všeho udělat všechno, ale pořád je to formování něčeho, co je tu. Co chybí, je kalkulace. 'Gestell' rozkazuje, ovládá. Bacon nemá čím ovládat. Rozkazování není možné bez preciznosti. On nemá ten rámec - ten dodává matematika a on žádnou nemá. Užívá sice takové termíny jako materia, forma, ale myslí spíš atomistické struktury. Je to demokritismus s aristotelskými termíny. Stejně jako antická atomistika nemá ten 'Gestell'. B: Chce ale dostat z věcí jejich výkon, ulehčit si život. P: To ano, ale to neznamená, že věci jsou jen objednávky. Chybí tu ona přesnost, která ke 'Gestell' podstatně patří. Rozkaz musíte vydat přesně. Rozkazování se teprve klube, rádo by se dělalo, ale neví se jak. Vznik moderní vědy je podivuhodná věc. Je třeba rozlišit vznik, jak ho empirická historie vědy popisuje, a jeho metafyzickou genezi. Ontologickou genezí bych rozuměl ten vlastní důvod a původ toho 'Gestell' ve struktuře prakonfliktu v bytí samém. To je něco, co se vynořuje, to se nedá z ničeho vysvětlit, to je to, co všechno vysvětluje. Chcete-li to vysvětlit, pak z tohoto prapůvodního konfliktu, že odhalující samo se musí stále více skrývat, protože stále universálněji odhaluje. To je ona vnitřní tendence, ten vlastní princip. C: Jaký je vztah toho 'Rettende' a moderního umění? V přednášce jste mluvil o umění ve vztahu ke krizi Evropy. Dnes v mnohem pozitivnějším smyslu. P: Je otázka, zda když Heidegger mluví o umění jako 'das Rettende',18 zda má na mysli toto moderní umění nebo něco přicházejícího. Podle Heideggera je to asi něco jiného než moderní umění. Umění je 'freie Gunst'18 a my se musíme naučit čekat. Zejména co se týče poezie - 'Pflege des Wortes',19 'Sorgfalt des Sagens'.20 Umění může být 'das Rettende', i když se v něm jeví krize a hrůza. Kafkovo Doupě19 - hrůza nemůže být větší. Co je postiženo - 'das Gestell' a celá snaha člověka v tom 'Gestell' se zajistit, zajistit si existenci, zajistit si něco, co neexistuje, ten způsob života, v kterém neexistujeme. V životě, který je podřízen 'Gestell', je každý vyměnitelný za všechno a už se nikdo ani necítí něčím zvláštním. V téhle masové době nikdo z nás ničím není. Život se vyprazdňuje, a přitom se tak strašně lpí na životě. Doplňkem toho lpění na životě je to neuvědomělé mrhání, mrhání životy, např. desetitisíce 'Strassenopfer',21 když nemluvíme o dvou světových válkách. To odcizení přitom už není zvěcnění, neboť neexistují už věci, nýbrž jen zásoby; v tom tkví poslední povaha oné tvrdosti a krutosti, se kterou 'das Gestell' zachází s námi se všemi. Právě proto je důležité, že je to 'Gestell'. Poněvadž je to vytváření ustavičné průměrnosti, zaměnitelnosti, manipulovatelnosti atd., je to zároveň kultura necitelnosti a necitlivosti, anestezování, doba všeobecného otupování. Jeden z nejpodstatnějších vynálezů moderní doby je jistě anestézie. My tu nemluvíme pro, ani proti. Jen rozebíráme fenomén. K tomu, co jsem nazval konfliktním řešením konfliktu, k tomu patří pochopení pozitivní úlohy utrpení a pozitivnosti této negativity. Vraťme se ke Kafkovi. V Doupěti předvádí extrémní odcizení v 'Gestell', ale přitom je jeho básnické dílo pravým opakem toho 'Gestell', jeho pochopení už není v rámci 'Gestell'. To je příklad, kdy umění zvrací 'Gestell' v jeho opak. Myslím, že Heidegger má asi i toto na mysli. Podívejme se na Becketta. To je přece ono. Ale 'freie Gunst' to není, je to depresivní umění. Ono má svůj význam možná ne samostatně, nýbrž jako výzva ke konfliktnímu řešení konfliktu. A: S tím konfliktním řešením konfliktu to přece jen není úplně jasné. P: Mám dojem, že jsem toho řekl dost. Když bychom to, co je v konfliktu, to odhalující sebezahalování, nazvali božským - tak konfliktní řešení spočívá v tom, že odhalování přichází na svůj konec, a to tak, že vazba odhalování na život, to, za co nás ve skutečnosti odcizování drží, je prolomena, tzn. že musíme jít až na sám konec narcistních tužeb a představ člověka, a tím teprve ukázat, že to, co neexistuje, vládne nade vším, co jest. Tohle je totiž veřejné tajemství. V 'Gestell' vládne odhalování nade vším, a zároveň přitom samo je zahaleno a takřka zničeno. Kdy se prolamuje a obrací tato situace? Ne ve 'freie Gunst des Seins', nýbrž když se odhalování ukáže jako to nejsilnější a nejmocnější, a to je tenkrát, když se zmocní toho, co se jinak zmocňuje jeho, a to je vazba na život. V té chvíli, kdy přestává odhalování, v té chvíli se všemocnost, přemoc nade vším, ukazuje, a to je význam slova ""Proč jsi mě opustil.""22 Někteří moderní theologové zdůrazňují, že taková ta metafyzická interpretace smrti a nesmrtelnosti - myšlenka pokračování po smrti v témže stylu -, to že je hrubý cynismus, který se vysmívá smyslu tragiky v lidském životě vůbec, a zejména v tom, který je krutě a nesmyslně utracen, a zdůrazňují konečnost a definitivnost. Nesmrtelnost znamená jednak to, co si běžně představujeme, pokračování po tečce v témže stylu, nebo je nesmrtelné to, co nemůže umřít, protože smrt a život tam nemá smysl, a v tomto druhém významu je to definitivní vzdání sebe, překonání té poslední vazby, ukázáním toho, že ten konflikt je vyřešen, a to tím, že to, co neexistuje ve smyslu věci, vládne nade vším, a to, co existuje, tímto posledním sebevzdáním manifestuje jeho poslední suverenitu a nadřazenost. To nejsou abstraktní pojmy, to je šťáva a jádro - o to běží, aby lidé i v tomhle strašlivém a tvrdém našli smysl. Tento smysl nelze hledat tak, že z života něco amputujeme, že před něčím zavřeme oči, nýbrž že to prohlédneme až do té dimenze, kdy se to naplní něčím pozitivním. Z tohoto důvodu je tak smysluplné, že spravedlnost nedostává svou odměnu na světě. To, čemu se říká dobrota, kvůli čemu se tenhle svět doplňuje o tu lepší půlku - je třeba pochopit, že toto je protismyslné. Možná, že hlavní smysl obecného lidského pohybu, kterému se říká emancipace, sekularizace atd., je v tomhletom. Tak se snažím obrátit myšlenku toho 'Rettendes' ne do laciného metafyzického happyendu nebo do metafyzické utopie jako je marxismus, který by zbavil člověka jeho největší síly, který chce pomoci člověku od něho samého - a to se mu daří. Pod čarou: Moderní marxismus, sovětský marxismus-leninismus - ve skutečnosti enukleace marxismu jakožto kritické sociální nauky - je jednou z verzí myšlenky římského impéria. Tam je moderní metafyzika strukturálního převratu v lidských výrobních poměrech zapnuta do zvláštní tradicionální verze imperiální myšlenky - dědictví starého Říma v byzantské verzi -, která dovede i této myšlenky o osvobození člověka skrze vědění o společenských vztazích využít ke svým naprosto ujařmujícím účelům. Tihle osvoboditelé nevědomky pracují ve službách této enukleace a tomu se říká emancipace a prohlédnutí! Zajímavý proces obrácení marxismu v marx-leninismus je proces zapojení té obrácené metafyziky do jedné z tradičních metafyzických struktur. Metafyzika římského impéria je sacrum imperium spojené s křesťanskou theologií; z transcendentní metafyziky se stane imanentní metafyzika, ale její charakter zůstane stejně imperiální, jen ta vláda z doby starého impéria se přemění ve vládu 'Gestell'. Stálo by za úvahu, zda 'Gestell' nakonec není dítětem takového římského myšlení, porozumění. Zda v obratu metafyziky v době vlády 'Gestell' se celý tento imperiální motiv nevrací ke svému východisku, zda nenachází své nejplnější uskutečnění. Protože vůle k vládě za každou cenu není nikde realizována víc než v 'Gestell'. Tam vládne objednávka pro objednávku, celý ten nesmyslný a ustavičně kolotající kruh. 3. seminář B: Ptal jsem se minule, jak souvisí vaše poslední přednáška s přednáškou o krizi Evropy, tzn. jak konkrétně přejít od konfliktu v bytí, v odhalujícím sebezahalování, v odhalování, které se skrývá v tom, co odhaluje, a které se tím více skrývá, čím více a universálněji odhaluje (tedy konflikt, který se v jistém smyslu prohlubuje), k něčemu tak historicky konkrétnímu, jako je současná situace Evropy a lidstva vůbec. Jsou zde proti sobě dvě věci: na jedné straně tento konflikt v bytí, na druhé straně konkrétní lidské konflikty jako dvě světové války, katastrofický rozvoj techniky atd. Domnívám se, že smysl vaší přednášky o nebezpečí techniky je v tezi, že to druhé jsou všechno projevy, ztělesnění toho prvního, že všechny lidské konflikty, krize, nejsou roztroušené, jen vnějškově spojené věci, nýbrž dají se převést na společného jmenovatele, mají tento hluboký základ. P: To je nadsazeno, to nelze tak říci, to nevyplývá bezprostředně. Otázky stavby filosofie dějin, dějinného procesu, jsou asi složitější. Proč? Dějiny, jak my je vidíme před sebou, jsou v podstatě evropské dějiny. Když se podíváte na ostatní kulturní okruhy, tak sice také pozorujete kontinuitu dění, kontinuitu skrze fáze úpadku, rozporů atd., ale něco analogického evropským dějinám to není. Vezměte např. Čínu - obrovitý kontinent stmelený jednotnou kulturou, která se v podstatě uchovává nehybná nebo bez podstatných změn po tisíciletí. To zajímavé a příznačné pro Evropu je snad právě to, že přes různé etnické substráty, přes strašnou disparátnost společenských, hospodářských, kulturních motivů - přes to vše se tu vytváří a udržuje jakási zvláštní jednota. V čem to spočívá? Když jsem se pokoušel vykládat o vzniku Evropy, šel jsem za touto otázkou. V rozpracování jsme se nedostali moc pod povrch, dostali jsme se zatím k tomu, že jsou určité motivy, které se nám podařilo vypracovat - řecká starost o duši jakožto myšlenkový výsledek polis, římská snaha o dominaci a o impérium, pak myšlenka sacrum imperium v různých verzích, jako výsledek různých vnitřních napětí v římském impériu, sekularizace tohoto sacrum imperium, pak motiv racionální vědy, vědotechniky, který přichází jako nový element, který do toho dosavadního zasahuje zvláštním, záhadným způsobem. Jakou dialektikou se tento motiv v této situaci zrodí, to nám nebylo ještě jasné. Zatím je to ve stadiu nadhození základních motivů. Že ty motivy nějak zasahují, obrážejí vnitřní historii pojetí bytí, lidského porozumění pro bytí, to spíše tušíme než vidíme, v některých případech méně, v některých více. Kupř. sacrum imperium - jak souvisí s předchozí epochou? V sacrum imperium jistě přichází nějak motiv dvojsvětí, který je u Platóna, v tom je obsaženo pojetí φύσις a toho, co je nad φύσις, v pojetí φύσις je obsaženo pojetí bytí, a tedy v tom, co je sacrum, je takhle negativně, skrze popření, obsažen i ontologický motiv φύσις. Tuto historii zachycovat je věc nadmíru složitá a těžká, ale vidíte na tom, že je to kontinuita v této sféře, kontinuita evropské historie. My hledáme teprve to místo, kde se vytváří kontinuita evropské historie. Kontinuum takového substrátu jako Čína je jednodušší. Tam celkové pojetí bytí zůstává v podstatě totéž a běží o etnické substráty, které v podstatě také zůstávají tytéž. V evropském je to složitější a hlubší, dějinné kontinuum je na mnohem hlubší úrovni. Tam je kontinuita v tom, že pohyb bytí, který ukazuje, co věci jsou, je nějak jednotný. Jednota tohoto pohybu je ovšem záhada. Nemůžeme tento pohyb konstruovat a objektivovat jako Hegel, to bychom udělali ze zjevujícího zjevované, z bytí jsoucno, a to se přihází všem konstruktivním teoriím dějin od Fichta přes Hegela po Marxe. Vztah mezi těmi jednotlivými motivy, které jsme zatím analyzovali, a tím, co je za nimi, to je náš problém a nemůžeme si jej nechat jednoduchou formulí zmizet. Co míním dále dělat, jsou analýzy do této dimenze. Ale jakým způsobem to dělat, jakou metodu tu použít? Proč není možno ve filosofii dějin postupovat tak, jako to dělají marxisté, sociologicko-objektivní analýzou, která použije dialektického vodítka výrobních poměrů a sil, jež je in nuce obsaženo v Hegelovi, jak všichni víme. Proč se to tak nedá dělat? (I když je nutno říci, že dialektická metoda je po určité stránce nad pouhou přírodovědeckou metodou a jejím hledáním kauzálních souvislostí.) Protože dialektika je individuální zákon - je to zákon, ale individuální. Jsou sice struktury dialektické, které se opakují, ale vždy na jiné úrovni, čili nejsou tytéž. Ve Fenomenologii ducha kupř. jsou takové struktury, které se takřka plagují: pán a otrok, nešťastné vědomí, podlé vědomí a ušlechtilé vědomí, to jsou na různé úrovni tytéž struktury, ale právě na různé úrovni. Můžete říci, že dialektika má formu: teze - antiteze - syntéza, ale tím nic není řečeno, neboť forma a obsah v ní nejsou odlučitelné. Dialektika je zákonitost, v níž forma je neodlučitelná od obsahu a obsah od formy. Kdybyste tamto chtěli považovat za dialektiku, falšovali byste ji. Ale přesto, že je to individuální zákon, je to zákon, tzn. je to nutnost, která se vymyká času. Dialektika je, chcete-li, svým způsobem časová, ale jaksi nadčasově časová, a tím je přec dialektika něčím, co takříkajíc nadčasově rozhoduje o čase, co dějiny konstruuje s nadčasovou nutností, a to znamená, že ve skutečnosti nedějinný projekt proniká do dějinného a nad ním dominuje. V dialektice je jistý způsob porozumění bytí, ale dialektika není, jak ona pretenduje být, sám vnitřní zákon bytí. Dialektika pretenduje být absolutní universální systém, ve skutečnosti je jen určitý nezbytný způsob přístupu k jistým fenoménům. Ale její pretence na totálnost a absolutnost je něco, co by zničilo dějinnost bytí, jeho skutečnou vnitřní nekonečnost a nevyčerpatelnost. Domnívám se, že filosofie dějin si nemůže bez dalšího za takovou universální nit vzít dialektické struktury a dialektickou metodu. Jak tedy postupujeme? Snažíme se stále postupovat fenomenologicky, tzn. snažíme se najít klíčové fenomény, které nám dovolují v tom kterém konkrétním případě najít klíč k oněm velkým rozhodnutím na křižovatkách, kdy se rozhoduje dějinná orientace. Je třeba si zase uvědomit několik věcí: skutečné dějinné počátky jsou vždy nepřístupné, zahalené a ve své době nenápadné, ex post to často vypadá jinak, zdá se, že vždy se nějak najde kauzální nexus a že tady vždy už byl. Ve skutečnosti když rozebíráme ty fenomény v pohledu zpátky, nacházíme vždy motivy a nikdy příčiny ve vlastním smyslu slova, jako vůbec v duchovním světě motiv je způsob, jak tam existuje příčina. Kupř. vznik moderní vědy je motivován různými tématy: při zpátečním pohledu nacházíte střízlivou racionalitu v hospodářském a politickém životě renesanční doby; nacházíte určitou tradici k matematice inklinujícího uvažování o přírodě, která souvisí s nominalismem a jde od 14. století a je původně na tomhle úplně nezávislá; pak humanismus a antická tradice, vykutání takových věcí jako je Aristarchos ze Samu,23 platonismus a jeho matematická stránka. Ale kde z toho všeho vytryskne něco tak úplně nového, jako je to novodobé pojetí, podle kterého to, co jest, je vykalkulovatelné? Když to sledujete zpátky, dostane to tisíce forem, můžete sledovat takový útek, který vám ukáže, jak u Galilea se zmatematizuje pohyb, kvalita, ale neproniknete tím vším ani k tomu generálnímu, co stojí za tím, ani k nějaké jednoznačné příčině, nýbrž je tu něco, co stojí za tím, co najednou vytryskne a je to tady a nic jiného nemůžete říci, než že je to tady. Ani žádné výklady o sociálních strukturách, které vždy už předpokládají existenci struktur, o jejichž výklad běží, vám v tomhle nepomohou. Ten vlastní, poslední vznik zůstává někde v temnu. To odpovídá tomu, jak to v historické skutečnosti in concreto je. To, co se v té které době nového rodí, v ní samé zůstává temné a stranou. Z tohoto hlediska je vznik moderní vědy záležitost hrstky podivínů, kteří jako Bacon či mladý Descartes si hrají s takovými mechanickými záhadami. Zcela zajímavá věc je, že pro nás, když se díváme na 17. století, tak jsou tam velké figury - Descartes, Pascal, Leibniz, ale pro své současníky nebyli tito lidé velkými nebo největšími. Naopak pro nás, když slyšíme jména, která pro současníky byla v centru, jako např. Arnauld,24 tak sotva víme, kdo to je. Příklad s moderní vědou jsem volil proto, že je to dnes ve světle ramp a zdá se být záležitostí nejvyšší racionality, ale vezměte kupř. vznik křesťanství - zrovna taková houšť a ještě větší. Nebo kupř. vznik filosofie, to přece není vůbec možné odkrýt. Celé to povídání o poměrech na tom pobřeží, to jsou motivace, které vidíme ex post, ale kde z těch motivů vyskočilo světlo? Právě tohle je nezachytitelné, protože to všechno vysvětluje - jak chcete vysvětlit to, co vysvětluje všechno, jinak, nežli tím, že to tu prostě je. Rozumí se, že můžeme říci, že za tím vším stojí princip kreativity lidského ducha, neboť bytí je tu něco, co se odehrává v porozumění lidského ducha pro bytí, a následkem toho v odkrytí toho, co jest - věcí, přírody, lidské společnosti, dějin -, to vše se odehrává v člověku, člověk je dějištěm. Člověk, lidský duch - to vše jsou slova, která nám o této základní věci dovolují mluvit, ale zároveň nám zastírají, že o tom nic nevíme. Lidský duch přece není nic jiného než tento fakt, že s člověkem přichází do světa něco jako jasnost o věcech a jejich souboru vcelku. Duch, vědomí nejsou nic než termíny pro tuto záhadu, kterou se my snažíme konkretizovat, a proto se těmto termínům vyhýbáme. Princip kreativity lidského ducha tedy nic neřeší, neříkáme jím nic jiného, než že to porozumění pro bytí a jsoucno tu je a má dějinný charakter - není dáno ani najednou, ani tak, že by bylo zachytitelné nějakou systematikou, jak si představoval Hegel. Možná, že lepší slovo pro ten prafenomén je to, co říkal Kant - a také co Kant neříkal a na co narážel. U Kanta lze někde číst,20 že možná v základě toho fenoménu, na jehož základě se buduje lidské poznání, je nepoznaný kořen, do jehož podstaty sotva někdy pronikneme, a ten kořen vede ke dvěma kmenům: na jedné straně k názoru, na druhé straně k pojmu, k přijímání a k myšlení, k pohlížení a k nahlížení, na jedné straně obraz a na druhé straně myšlenka. (Čistý obraz jako čas a prostor.) Někde na dně je tady společný kořen, a když se o něm dlouho přemýšlí, ukáže se (Heidegger se to snažil ukázat),21 že ten společný kořen je to, čemu se říká 'Einbildungskraft' - fantazie. Ale co je to fantazie v tomto případě? Ne fantazie, která kombinuje obrazy, nýbrž která umožňuje tvoření obrazů, ne reproduktivní fantazie, nýbrž produktivní, která produkuje prostor a čas, která vytváří syntézu vůbec, která umožňuje, aby se cokoliv ukazovalo. To je fantazie tvůrčí v jakémsi absolutním smyslu. B: Domníval jsem se původně, že ta úvaha o konfliktu v bytí nám má poskytnout vodítko v našich úvahách o Evropě. A šlo mi právě o to, jak čelit námitce, že konkrétní historické a lidské události, konflikty jsou takto pouze podmýšleny, podbudovávány metafyzickým základem. P: O konfliktu v bytí jsem mluvil až ve vztahu k tomu zachraňujícímu v situaci totální objednávky. Nemluvil jsem o konfliktu jako o nějakém universálním vodítku - něco takového předpokládat, toho se musíme právě střežit. Především je třeba vyhmátnout ty velké křižovatky jako polis, její osud a jeho filosofická syntéza u attických klasických filosofů vrcholného údobí, římské impérium a jemu odpovídající porozumění, do toho patří též hellénistická filosofie a leccos jiného, a vyústění v problému sacrum imperium. To je první orientace v celkových a základních fenoménech. Je třeba se ptát: co ti dává tyto celkové a základní fenomény, proč to nefrázuješ třeba podle hospodářských dějin? Protože hospodářské vodítko (co je hospodářství? - lidské chování, které se odehrává v jistém druhu jasnosti) samozřejmě vždy předpokládá jasnost, a tedy mě k ní odkazuje, a já musím následkem toho hledat ty fenomény v oboru této jasnosti, kde tato jasnost dostává a mění svoji podobu. Tohle není žádná ideová historie! To není idealismus starého ražení, kde na jedné straně stojí ideje a na druhé straně nějaká skutečnost non-ideová jako skutečnost instinktivní, hospodářská atd. Tak to není. Vycházíme z toho, že lidský život je vždy životem v jasnosti, že je to bytí svého druhu, které je právě tímto charakterizováno. Nelze říci, že bytí je tu předem. Ono tu stojí před ideou, myšlením, ale je to bytí zvláštního druhu, které má v sobě porozumění. Nesnažíme se vykládat dějiny z nějakého autonomního vývoje idejí, což je nakonec vždy hegelismus, pouze popíráme, že by lidské bytí kdekoli bylo něčím takovým jako neprojasněnou skutečností, která je lhostejná vůči svému vlastnímu bytí. Tohle je ten punkt. U Feuerbacha najdete formulace, které se tomu strašně blíží, ale při bližším pohledu vidíme, že Feuerbach po tom jen poslepu hmatal. C: Jak potom vysvětlit něco takového jako předvídání? Jsou přece myslitelé, kteří dokázali předpovědět epochu, myslím Nietzscheho, ale i Ortegu y Gasseta, který dokázal předpovědět, co se v Evropě stane. P: Co já říkám, neznamená teorii absolutní improvizace. Toť se rozumí, že ten vlastní, naprosto originální kvas, je v dějinách nadmíru vzácný, těch obratů je užito co nejšetrněji, ale přesto jsou rozhodující, jsou to ony, které se pak v tom ostatním jakoby explikují. Podívejme se jen na to, jak řecký počátek, který je resumován i anticipován v řecké filosofii, potom působí v dějinách dál až do dnešní doby. Ale těch novopočátků je v dějinách strašně málo, snad by se koordinovaně daly jmenovat ještě dva nebo tři. Dějinné obraty jsou vzácné. To je jedna věc. Další věc ale je, že při zpětném pohledu nacházíte motivace. Tyto motivace jsou, obrazně řečeno, něco takového jako pochod k limitě. Novopočátek je to, co ten pochod k limitě umožňuje, totiž limita sama. Co se týče toho předvídání, jaké jste uváděl třeba u Nietzscheho, tam to souvisí přece docela zřetelně s tím, že v Nietzschovi je podstatné téma, které určuje další epochu. U Nietzscheho se právě projevuje princip vůle k moci, který je podstatou moderní techniky: pak se dá ovšem předvídat, když stojím v takovémhle proudu. Když se podíváte na filosofické předpovědi, tak vidíte, že skoro vždy vyplývají z takovéto situace. To neznamená, že se vždy vyplní. Kupř. Husserl má myšlenku, že filosofie stojí na půdě předfilosofické racionality, ta zakládá racionalitu vědeckou, další fázi racionálního lidství, kterou teleologicky anticipuje fenomenologie. Tady je jisté téma z takového hlubokého porozumění našemu lidskému porozumění bytí, ale to neznamená, že je tady nějaká skutečná možnost předvídat, nebo že Husserl nebloudí, když v tom vidí podstatu budoucího pohybu dějin. Filosofické předvídání souvisí s tím, co jsem ukázal u Nietzscheho. Tzn. ono vyplývá z toho, že ten filosof něco spolutvoří. (Pokud člověk vůbec tvoří - protože něco v člověku tvoří a pak se dá říci, že člověk tvoří.) Ne že by to tady bylo. Na základě toho, že je tu takové a takové porozumění, tak se to a to vytváří: když jednou přijde takové porozumění do světa, tak v jeho směru se svět hne. Že se to stalo, to nebylo proto, že Nietzsche měl tuto myšlenku. Ale není náhoda, že Nietzsche má tuto myšlenku v době, kdy se má v člověku učinit jasno, v době, kdy se to v člověku klube, otvírá. Jestli se to klube v individuích, nebo kolektivně, to se nedá říci. Kde se objevila např. moderní věda? Nedá se říci, že se to odehrálo jenom u někoho. A přece se to vytvořilo. To tady nebylo - toto pochopení pro bytí, které tu najednou vytanulo. D: Jak vypadá konfliktní řešení konfliktu z pohledu jednotlivce? Je určitá nejasnost v tom zrušení vazby na život. Není možné také nesprávné, falešné nasazení života - a to právě v rámci 'Gestell'? Nemůže se v tom nasazení člověk také mýlit? A jaké by potom bylo kritérium? P: Především v čem spočívá konflikt? Něco tady odhaluje celou realitu nebo realitu, která se považuje za celou, a přitom se samo skrývá - v tom je konflikt. Teď běží o to, jak ono skrývající se udělat v jeho skrývání jasným. Jak zahlédnout situaci toho odhalujícího, které je samo o sobě zahaleno, které ustupuje a přitom předkládá všechno, a v tom smyslu zase jakoby předstupovalo? Jak tu situaci zahlédnout? Určitá nejasnost je v tom, že původní motivace oběti se zdá vyplývat z toho 'Gestell': přece lidé se obětují pro tzv. lepší svět. A v tom je ještě další motiv hloubkový, že totiž to pro ně vůbec ani není oběť, že je to pro ně pouhá logická konsekvence života v technicky pojatém světě. Přece když je jednou člověku jasné, že historické a společenské konflikty probíhají takovým a takovým způsobem a vedou k jistým řešením, pak jeho úloha spočívá v tom zařadit se do toho procesu na patřičné (správné) místo, a když takto jednám, tak jen realizuji způsob tohoto porozumění. Takhle to na první pohled vypadá. Zdá se, že to ve skutečnosti osvětlující, ten pramen chápání, z toho vymizí - až na jednu maličkost, totiž na to, že vymizí také on, který..., a to znamená, že najednou je konfrontován s něčím, co je zakalkulováno jen takovým způsobem jako je zakalkulováno obnošení kabátu. Ale to je právě ta hranice, na které vyskočí najednou něco docela jiného. To úplné nic se ukáže jako hranice, kterou je nejtíž překročit. Vy chcete říci: není smrt jako smrt - to je pravda, a v tomto případě je to také tak. Člověk, který takovým způsobem jedná, jedná kvůli dobrému, a to kvůli dobrému pochopenému ve smyslu bytí té doby - to není nahodilé. Jeho situace je tahle sókratovská analogie, a v této situaci se objevuje ta podstatná dimenze, kterou tohle vše předpokládá. V každém případě nasazení, o které v tomto případě běží, je toho druhu, že už má v sobě element oběti, je to nasazení ne těch, kteří obětují někoho, nýbrž kteří obětují sebe - to je podstatný moment. Děje-li se to v rámci epochálního pochopení, má to v sobě element sebe-popření. A je to obětování z toho pochopení. Zdánlivě to je naprostá objektivace, ale protože obsahuje sebeškrtnutí, přestupuje mez, kde to neobjektivní musí vyskočit. A vyskakuje pod podmínkou, že tím, o co běží, je celá tato jasnost. A tím se tato jasnost dostává do zorného pole, kterému se obvykle právě ztrácí. Ona vyskakuje jednak tomu, kdo tu oběť koná, ale i těm druhým. D: V každém případě různě. P: Ano, ale v každém případě se ukazuje. To je ten moment, o který běží. Tedy ze skrytosti najednou něco přichází ven; to, co nám ukazovalo věci, se ukazuje jako to, co ukazuje. To, co bylo jenom chcete-li zvnějšněno do celého 'Gestell'. A přirozeně neukazuje se to v podobě něčeho, co je, co lze chytit - to by nebylo to. Poslední slovo mučedníka: proč jsi mě opustil?22 - tak tady to je, z tohoto důvodu. Teď najednou se ukazuje, že to, co se jevilo původním cílem, tzv. lepší svět, to ve skutečnosti byla jen záminka, aby se tímto způsobem ukázalo něco, co bylo ve skrytosti. A tímto způsobem dává ten, kdo se takto dokázal obětovat, nový motiv porozumění bytí sobě i druhým, druhým možná víc než sobě. B: Už posledně jste připomínal Kristovo slovo z Matoušova evangelia. Je možno celý ten obraz pašijí od zatčení a souzení přes tupení a ukřižování až k zatmění chápat jako mystické zobrazení postupného selhávání jsoucen, které se stupňuje až k vrcholu naprosté temnoty, kdy už k němu žádné jsoucno nemluví, žádné mu není k dispozici? A ten výkřik ""Bože, proč jsi mě opustil?"" vyjadřující, že už ho opustilo opravdu všechno, jako mystický výraz pochopené a zažité přemoci bytí v hodině smrti? P: Není v tom nic mystického, je to, myslím, docela jednoduché. Proč jsi mě opustil? - odpověď je v otázce. Co by se stalo, kdybys mě neopustil? Nic by se nestalo, stát se může teprve tenkrát, když jsi mě opustil. Oběť musí jít až do samého konce. Opustil právě proto, aby nic, žádná věc tu nebyla, čeho se mohu ještě chytit. Žádná věc - ale to neznamená, že v tomhle nic není obsaženo 'das All', jak to řekl básník.25 D: Ještě k rozlišení vlastní a nevlastní oběti. Šlo o to, zda každé nasazení života implikuje zrušení vazby na život, že život může být obětován také za život, individuální nebo nadindividuální - skupiny, národa, tedy právě ve jménu vazby na život. Nasazení, oběť může být přece také sama objednána, kupř. nacističtí werwolfové nebo japonští kamikadze. Teď jsou dvě možnosti, buď je třeba odlišit, a to v podstatě podle motivu, ve jménu čeho je oběť konána, jestli opravdu znamená zrušení vazby na život, či nikoli, nebo jde o to, jestli jsem vám dobře rozuměl, že ať ty původní motivy jsou jakékoli, když angažovanost jde tak daleko, že je nasazen nebo dokonce obětován samotný život, tak to dostává novou kvalitu a všechny oběti jsou tímto faktem vlastně na stejné úrovni, totiž tím, že ukazují, že život není ta nejvyšší hodnota, že je něco vyššího, zač stojí ho obětovat, i když ne všechny mají pravdu v tom zač. P: Ne, je třeba to odlišit. V těch případech, které jste uváděl, to není oběť, je to pouze ztráta života, vlastně jen jistý druh zaplacení. Každé nasazení života není oběť, oběť ve vlastním silném smyslu, kde nevyvstává jsoucno proti jsoucnu, nýbrž něco se jsoucnem nesouměřitelného. D: Nebylo by možné spíše říci, že oběť v pravém smyslu vlastně nikdy nemůže být ""za něco"", za nějaké jsoucno, za nějakou ideu, ideologii, že oběť je spíše výsledkem takové sókratovské skepse, ve které člověk shledává, že se nemůže přidat k žádné straně, angažovat se za žádné jsoucno, protože každé je jen částečné, a tedy nakonec falešné, takže za to nestojí? Takové stanovisko zajisté uvede člověka do rozporu se společností a důsledné zachovávání takovéhle skepse povede jistě k nasazení života, o kterém bude právem možno říci, že to nebylo pro nějaké jsoucno, nýbrž, že se v něm prokázala přemoc bytí. P: V mé myšlence to má být koncepce evropské levice - proč? - protože v ní je ve skutečnosti myšlenkový pohyb péče o duši, byť ve formě objektivizované, pořád ještě obsažen. Těžko říci, jak je to s kamikadze nebo jak je to v mytickém světě, kde lidé nejsou s to realizovat tento přechod k limitě nebytí prostě proto, že nemají rozdíl mezi sebou a druhou věcí, světem, neznají ho, nebo ho mají takříkajíc jako pták nebo dítě, které přejde na druhou stranu jen tak beze všeho - rozumíte? Tam všude ten rozdíl sice nějak je, ale celá ta věc toho kamikadze spočívá v tom se zamhouřenýma očima tu latentní mez svobody přeskočit. A: V souvislosti s konfliktním řešením konfliktu jste mluvil o smrti. P: To odhalující sebezahalování (to božské), to, co je v konfliktu, přichází na svůj konec tak, že vazba odhalování na život je prolomena (to, za co nás odcizení drží). Kdy je prolomena? Když odhalování se ukazuje jako to nejsilnější a nejmocnější, tenkrát, když se zmocní toho, co se jinak zmocňuje jeho - to je život, vazba na život. To je tváří v tvář smrti, neboť tady se ukazuje, že zatímco člověk vše podřizoval zájmu na životě, i zájem na pravdě, jasnosti (zvláště všude tam, kde je jasnost nějak životu nebezpečná), že vlastně na životě lpí kvůli jasnosti. Smrt je chvíle, kdy přestává odhalování, kdy člověka všechno opouští, světské i božské. Božské člověka zcela spotřebuje - tak, že nezůstane nic. Tedy žádná odplata či odměna. Ta kompenzace je protismyslná. A: Jak se to vztahuje k tomu, co jste říkal o nesmrtelnosti jinde? Když jste připomněl slovo Hérakleitovo, že člověka po smrti očekává to, v co nikdo nedoufá,23 neboť po smrti nečeká člověka žádné jsoucno, nýbrž právě bytí, nebo když jste se ptal, zda smrt jako přechod od nerozhodnutosti života ve volbě k definitivě, zda je to nebytí, nicota, a když jste připomínal takové fenomény jako Verklärung.26 Zdá se mi, že tady jste mluvil o smrti v mnohem pozitivnějším smyslu. P: To je problém na celý večer. Jen abych naznačil směr, v kterém se toto myšlení pohybuje. Rozpor vyplývá z toho, že se myslí bytí z perspektivy času, tedy z perspektivy pořád ještě nerozhodnutosti rozhodování. Úkol je snad myslet bytí ještě jinak. To je náznak, v kterém směru jít dál. Oč především šlo, je to, jestli takto konfliktním řešením se dá skutečně demonstrovat obrat v ontologické situaci ze skrytosti do odhalení bytí, které najednou vyskakuje do popředí, aniž by se stávalo jsoucnem, věcí, koncepcí, představou atd. O to zatím běží, zda se ten myšlenkový proces dá provést. Konsekvence jsou pak jasnější. Jakmile se něco takového ukazuje, pak vzniká v životě přece docela jiná hierarchie, ukazuje se rozdíl mezi něčím nesouměřitelným se vším ostatním. To je pak podstatné, neboť způsob uvažování toho 'Gestell' je naprostá nivelace, které nezbývá jiné měřítko než kvantitativní. To je naprostý průlom do celé té životní formy. Teď slovo ""božské"": je to nebezpečné slovo, také z důvodů filosofické polemiky, tu se vždy naskytne invektiva, že je to skrytá theologie, náhražka náboženství. Mluvíme-li o ""božském"", myslíme tím jednoduše to, co vším vládne, tzn. co je všemu nadřazeno, v tomto smyslu máme nepochybně právo to tak nazvat. K té námitce o náhražce náboženství - nejde o náhražku, ale právě o tu autentičnost; podíváte-li se na theologii, vidíte, že vyústila v tento druh atheismu - když chceme jít na samotný pozitivní grunt toho, co náboženství dělá náboženstvím, tak je to pravděpodobně tohle, co nám v nejvlastnější nouzi a hrůze života ukazuje ne to negativní, nýbrž právě tohle, o co běží. A snad bychom se mohli ještě odvolat až na sám začátek toho celého pohybu: Když se podíváte, jak Platón položil otázku péče o duši a otázku dobra, vidíte, že na začátku druhé knihy Politeie se říká, že spravedlnost a dobro nemá být vysvětleno z konsekvencí, nýbrž ze sebe sama, z toho, co dělá v duši.24 Výsledek na konci desáté knihy je, že tohle hledisko je opuštěno, a je tam mýtus, který ukazuje masivní odměny a tresty.25 Běží právě o to, aby tenhle zbytek byl kompletně stráven, to tam není, tam je pád zpátky do těch konsekvencí. To je třeba dodělat. Platón položil otázku správně, ale jeho metafyzická filosofie nedokázala na tuto otázku odpovědět. K přednášce:27 Ta filosofie dějin stále mi leží na srdci. V přednášce chci ukázat na fenoménech, o kterých jsem mluvil, proč to jsou zrovna tyhle zjevy v obratu manifestace jsoucna, manifestace toho, co je, reality, proč jsou to zrovna tyto zjevy, které to jsou, a co se v nich jeví jako ten hluboký fenomén. Za tím jdeme, to chceme vypracovat. Přitom přirozeně budeme hledět brousit a ověřovat interpretační metodu. 4. seminář P: Když jsem uvažoval o oběti, měl jsem na mysli přibližně to, co můžeme vidět zvláště u takových lidí, jako jsou ti Rusové, Solženicyn, Sacharov. To jsou lidé, kteří jednají z platformy ""až do konce - a může to přijít kdykoliv"". A poslední smysl toho, co dělají, alespoň jak já myslím, je tento: ukázat in concreto, že svoboda je něco negativního, ukázat na pozitivnost tohoto negativna. Jedině je-li toto člověk s to nahlédnout, a nejen nahlédnout, nýbrž provést to až do konce, může se ukázat, že ve světě a v životě existuje něco takového jako rozdíl. Absolutní rozdíl, který se snažíme postihnout mezi jsoucny a tím, co jsoucno není a co nad jsoucnem vládne. A toto ne, které je mocnější než bezprostřední ano, to nám tito lidé předvádějí in concreto v nenápadné a nepatetické formě, ale s naprosto jasným a promyšleným zacílením. Jedině za tohoto předpokladu se může ukázat, že existuje něco takového jako rozdíl, hierarchie, zásadní předěl. Jinak všechny tzv. hodnoty jsou subjektivní a relativní; ale rozdíl mezi jsoucnem a bytím nikoli. To je rozdíl, který je, který se manifestuje ve dvou základních způsobech bytí, totiž ve způsobu bytí věcí, které jsou lhostejné k tomu, že jsou, a ve způsobu bytí člověka, u kterého to tak není. Lidské má ovšem tendenci nivelizovat se na věcné a jen v docela zvláštních a výjimečných případech se pohybuje k této základní diferenci, která není pouhý fakt, nýbrž nesmírný požadavek na člověka. A tím, co oni dělají, tím zároveň ukazují, že tu neběží o nějakou obecnou formuli jako kategorický imperativ, nýbrž o něco, co v konkrétní historické situaci má teprve svou sílu a uplatnění. Druhá věc, o kterou mi jde, souvisí s dnešní technickou epochou. Je to totiž epocha, v které nás takříkajíc opustila všechna zásvětí a v které člověk hodnotí vše podle měřítka vypočitatelnosti, tzn. také sil, které jsou k dispozici, a vůbec podle hlediska sil. Moc se hodnotí jako síla, mezi mocí a silou se dělá rovnítko. A pozoruhodná věc, kterou pořád nemohu dostat do ruky, ale kde tuším hluboké souvislosti, je, že jsou to lidé této epochy a tohoto zaměření, kteří mají nejblíž k oné základní proměně. Že zvnitřnění této epochy se rozjíždělo u lidí jako Oppenheimer, že němečtí atomoví vědci se ubránili udělat Hitlerovi atomovou pumu, že Sacharov, který se dal na cestu válečné vědy, se obrátil úplně jiným směrem. Kde tady vězí ten kloub, který jde od onoho ryze technického, od pojetí, které vidí jen výpočet, které sice žije z podstaty techniky, ale nevidí ji, k tomu vidět ji - nejen žít z ní, nýbrž prolomit technický svět až k jeho podstatě? A: Pane profesore, jak to myslíte s tím kategorickým imperativem, vy jste ho tak nějak odsunul? P: Ne odsunul, jen vytýkám určitý rozdíl. Považuji tuto Kantovu myšlenku za pokus formulovat rozdíl mezi bytím a jsoucnem. Ale Kantův pokus je zásadně nehistorický, platí pro každého člověka za všech okolností stejně. Kdežto počin dnešních obětujících se je akutně historický, je jen z dnešní situace možný a v ní má teprve svou platnost. A: Ale oni by to přece mohli dělat s kategorickým imperativem, na jeho základě!? P: Ano, je to s ním ve shodě, ale on nestačí, aby jim ukázal, co mají dělat. Kant má stále na mysli, že člověk spravedlivý a poctivý je v podstatě za všech okolností stejný, že za všech okolností koná totéž. Figura poctivce, hrdiny spravedlnosti se dá skoro nadčasově vykreslit. Kant nemyslí svou morální teorii nějak historicky, nemíní tím vysvětlit nebo osvětlit jednání historických lidí, ti jsou mu jen příklady obecné struktury. Teprve Hegel přišel s myšlenkou, že dějiny jsou realizací kategorického imperativu, absolutní morality, jenomže dialektickým způsobem - tak, že i to, co je zlé, je do toho integrováno. To pak tu věc relativizovalo a vedlo k tomu, že v oné hegelovské dependenci, kterou je marxismus, pak absolutní ráz úplně vymizel. Úplně ne, marxismus pořád reklamuje, že on je ta absolutní pravda a dobro - to, co reklamoval Hegel - i to, co je relativně zlé, ty špinavé ruce. Jenže v případě absolutní oběti, na kterou tito lidé jdou, se mi zdá být problém položen jinak. Neběží o celkové osmyslňování dějin, o proces - jak to mínil Hegel -, ve kterém dobro, absolutní vůle, jak je vyjádřena zákonem praktického rozumu, se realizuje v dějinách takovým způsobem, že dobro a zlo spolupracují, že zlo se ukazuje tím, co je nezbytné k realizaci dobra, jako Mefistofeles u Goetha, jako negativno, které je nezbytné, aby se prosadila dynamika dobrého, a že dobré má vždy nakonec ráz syntézy a překonání omezujícího, že v dějinách nakonec dochází ke smíru a zároveň k vítězství dobra - o takovou metafyziku dějin tu neběží. Ale já si nemyslím, že by tento zvláštní obrat, ke kterému došlo u těchto lidí, kteří jsou vlastními otci a vrcholnými uskutečniteli technické epochy, byl nějak vysvětlitelný z techniky samotné. Již jsme si ukázali, že technické zaměření je slepé vůči všemu, co se nedá objednávat, vypočítávat, transformovat z jedné možné zásoby ve druhou, že nic dalšího nevidí. Takže z toho se to vysvětlit nedá. Na technické epoše je v tomto ohledu důležité jenom to, že v ní neexistují žádná zásvětí, žádné tradiční zbytky starých metafyzických pojetí jsoucna a lidskosti, a následkem toho, když tam jednou vystoupí vědomí nebezpečí, v kterém se člověk způsobem svého žití-bytí ocitá, nemůže být toto vědomí nebezpečí čerpáno z oněch tradičních pramenů, že je to něco radikálně odlišného, že právě tady je průkaz toho, čemu Heidegger říká 'das Rettende', záchrana. B: Ale to by pak muselo přijít jenom z té techniky. P: Z techniky ne - z podstaty techniky! To je zásadní rozdíl. Technika, to je způsob, kterým na základě porozumění jsoucnu jakožto zásobárně sil s věcmi zacházíme. Ale porozumění samo, že ono je něco, co nad všemi konkrétními stavy věcí vládne, čili že je tu něco vládnoucího nad celou tou vypočitatelnou skutečností, to je podstata techniky, to k ní patří. Ale co je podstata oběti a jak podstata techniky a podstata oběti spolu souvisejí? Jistěže nějak přes to vědomí ohrožení. Ale tady je problém - vědomí ohrožení není jistě snadné analyzovat. Proč by člověk, který má v rukou takříkajíc maximální síly, s nimiž lze disponovat, proč by měl pociťovat ohrožení? Po jisté stránce je to jasné: ty akumulované síly jsou ničivé, a běží o existenci člověka atd., o celou existenci lidského rodu. Ale na druhé straně přece to, že tito lidé, atomoví fyzikové atd., se těmito věcmi zabývají, je záležitost koneckonců také jenom technická, netýkající se podstaty techniky - ne?! C: Jsou zde přece také nějaké formy tradičního vědomí, zásvětní atd. P: A jak to, že ruští a američtí vědci si s tím takovou dobu hráli, když ty konsekvence byly jasné: ohrožení lidstva. To se přece dalo vypočítat! C: Ohrožení od protivníka bylo větší. P: Ano, ale tím spíše to mysleli ryze technicky - ne?! A: Třeba obrat pochází z nějakého latentního náboženského přesvědčení, křesťanského vědomí nebo z něčeho podobně tradičního a nereflektovaného. P: Ale je-li tu takový nějaký zbytek, navázání na cosi z minulosti - představme si jen in concreto, co by to znamenalo: že tito lidé, tak dokonale racionální, najednou podlehli něčemu, co je předsudek. A: Myslím jen, že se tu konkrétním způsobem uplatnil kategorický imperativ. P: Běží o tu nejautentičtější formu, v které se ukazuje rozdíl mezi bytím a tím, co nám bytí otvírá. A jde o to, zda je to kategorický imperativ, zda kategorický imperativ je toho nejadekvátnějším vyjádřením. To je pouze dobový způsob a nepochybně způsob neadekvátní - svou nehistoričností. Je to historický způsob ve své historické ahistoričnosti. Přece kategorický imperativ je projevem, vyjádřením něčeho hlubšího, a ne naopak. Je vyjádřením něčeho hlubšího, co se uplatňuje jak v kategorickém imperativu, tak dnes u těchto lidí. A jde o způsob, jakým se ono 'Rettendes' uplatňuje u dnešních lidí. Jistěže je důležité jít po stopě takové myšlenky jako: my jsme nejrafinovanější výkvět dnešní ratio a jako takoví jsme v situaci, že ohrožujeme samu existenci existence - ale je otázka, je-li to už ten nejvlastnější motiv. V každém případě je nutno jít až na sám kraj, kde se ze samozřejmosti technického světa stane obludnost, kdy vysvitne, že tady jsme před jakousi propastí, nihil, že nechodíme po zemi, ale vznášíme se ve vzduchu, a tady někde, v tom vznášení ve vzduchu je ten kloub. A: Když se uvědomělý člověk odhodlá k oběti, počítá se skončením vlastní existence. Ale když je tedy schopen obětovat existenci vlastní - tak proč se bát konce existence vůbec? P: Je důležité, že tu otázku kladete. Oč v tom celém běží, je bytí, a ne jsoucno. Lidský život je také jedno ze jsoucen. Jde o výslovný vztah k bytí. Teprve jím vzniká základní rozdíl ve jsoucnu, bez něho, bez jeho uznání se vše nivelizuje. Neběží o život, ale o existenci - o způsob, jak se člověk vztahuje ke své nejvnitřnější podstatě, jestli se jí vzdá nebo ji zachytí. To se zachraňuje v té oběti. B: Ale odkud se bere oprávnění oběti? P: Neběží o oprávnění. Zde už se další otázka po správnosti a nesprávnosti, po nějakém ""za co"" neklade. Ryzí oběť je vztah k dobrému, teprve jej zakládá, teprve zakládá půdu pro spravedlnost. To je nejvlastnější smysl tohoto obratu. Lidé, kteří do obratu jdou, ti pro nás tento základní rozdíl vytvářejí, a co můžeme udělat nejlepšího, je toto chápat a v tomto smyslu s nimi jít. Dnešní řeči o vědeckotechnické revoluci, o pátém stavu, o nastupující inteligenci jsou nesmysly, pokud se nechápou v tomto významu. Inteligence má smysl jen vzhledem k tomu, že na krajní mezi toho, co jsme s to vykonat, vzniká situace, v níž někteří lidé jsou schopni nasadit se do krajnosti. Hierarchie, rozdíl vůbec, je rozdíl dvojího způsobu bytí a ten se může ukázat jen tenkrát, když to bytí, jako je naše, nejen funguje - v tom případě se ještě neukazuje jako takové, neboť funguje v temné nivelizaci, jako by bylo tím druhým. Žádný jiný způsob pochopení bytí neukazuje vševládnost bytí tak jako toto technické, ale ta technika musí být redukována zpět na svoji podstatu. A v tom případě, když se technika redukuje na svoji podstatu, ukazuje se přemoc bytí nad vším ostatním. To je funkce technického porozumění. Vy jste dával příklady - oběti kamikadzovské, hitlerovští werwolfové apod. - to nepovažuji za oběť v pravém smylu, neboť se neděje v tomto významu, nemá za svůj předmět rozdíl mezi bytím a jsoucnem, neukazuje se v ní, že nekráčíme po zemi, nýbrž že se vznášíme ve vzduchu. Jsou to výměny jednoho jsoucna za druhé; v tomto smyslu se také hovořívá o oběti, ale to není její nejvlastnější, nejvnitřnější smysl. B: Ale kritérium? Dokud oběť znamenala jen nasazení života, tak to bylo jasné, ale když se teď má rozhodovat, co je a co není oběť, pak může dojít ke skepsi!? P: V tom, co jsme zatím vypracovali, po čem jsme se snažili hmatat, je toho snad dost, aby to stačilo k rozlišení vlastní a nevlastní oběti. Nevlastní oběť je oběť jsoucího za jsoucí, takříkajíc výměna: dívám se na sebe určitým způsobem objektivně jako na jistou sílu a přijímám vybití té síly na takový a takový účet, účel. Kdežto v oběti vlastní nic takového není, nejde o výměnu, abych já za něco platil. Tamta oběť je jistý výkon, zde není žádný výkon, to je non-výkon, zde běží o to, aby se bytí jako takové ukázalo jako to, co vládne, a pro co jsem ochoten a musím jít až do té krajnosti, kterou mi historická situace diktuje a kterou já přijímám. Na Sacharovovi to vidíte: necouvne, ať mu prokurátor říká cokoliv. Naopak: čím víc mu vyhrožují, tím víc je na koni, to je pro něho podnět. V tom je zvláštní dialektika. Ti, kdo ho ohrožují, jsou odsouzeni k tomu, aby mu nerozuměli - alespoň za určité situace, která nemusí trvat dlouho -, a jsou vedeni k tomu, aby tento účinek vystupňovávali. Aby vystupňovávali ten úžasný dojem, že něco tu vládne nad tím, co se považuje za sílu, moc atd. A co je to vládnoucí? Žádná věc! Přemýšlím hodně o těch dvou - o muži hypermoderním, kterým je Sacharov, a pak o tom tradičním, kterým je Solženicyn. Jeho řeč při Nobelově ceně28 by vyžadovala zvláštní výklad. Tu řeč považuji za neobyčejný výkon, možná lepší než jeho romány. Po literárně technické stránce je mužem 19. století. Pro něj nedošlo ještě k velkým změnám v próze, které znamenal Joyce, Kafka a někteří Američané. Ale ty novely jsou úžasné a ta řeč také - patří k vrcholům světového myšlení a také výrazu. Je pozoruhodné, že tito dva lidé, v jistém smyslu tak odlišní, říkají a dělají totéž. Sacharov - naprostá postmetafyzická moderna. Solženicyn - snaží se o kontinuitu s tradicí, je to věřící člověk, také jeho vztah k národu a národům je docela jiný než u Sacharova, vztah mnohem tradičnější, nedotčený liberální skepsí, je v tom něco herderovského, a přes Herdera to jde až k takovým theologickým kořenům. Ale přes tento rozdíl ti dva říkají totéž a to společné, dle mého, je v jejich pojetí oběti. Solženicynova řeč by měla obsahovat ještě jeden námět. Zabývá se uměním jakožto orgánem pravdy. To probouzí asociaci na pojetí Heideggerovo, jenže u Solženicyna se tento motiv, o kterém Heidegger mluví, uplatňuje jen na okraji. Bylo by třeba hluboké a dlouhé interpretace, aby došlo k vyjasnění a konfrontaci. Solženicyn má myšlenku, že člověk je ve zkušenosti, zkušenost je známka jeho konečnosti a tato konečnost se projevuje tím, že co není naše zkušenost, je pro nás matné, vzdálené, nemá pro nás význam. Tím interpretuje lhostejnost každého z nás k bolesti a radosti, která se nás přímo netýká. To, že se v našem světě dějí ty nejstrašnější věci, aniž by si jich kdo povšiml, to je pečeť konečnosti, která je na každého z nás položena, to je náš dědičný hřích, chceme-li to tak theologicky vyjádřit. Jeho myšlenka o umění, literatuře a básnictví je ta, že skutečné umění má v sobě to, že dovede předávat zkušenost, že je s to dokázat něco, co nic jiného nedokáže, totiž cizí zkušenost učinit naší vlastní, a následkem toho překlenovat tu strašnou propast, která existuje mezi člověkem a člověkem. To nejdůležitější je asi ptát se, kdy je umění skutečným uměním, kdy se mu tohle daří, jaké jsou podmínky, aby umění tohoto jednoho ze svých podstatných smyslů dosáhlo. O tom Solženicyn ve své řeči nemluví. Ale je zcela zřejmé, že to znamená, že umění tuto funkci může splnit, když se nevyhne té cestě až na samotný kraj možné zkušenosti. Umělec musí jít až do těch krajin, kde třískají blesky a kde přežívá jeden z tisíce. Proto mluví v té řeči ne za sebe, ale za všechny, kteří k tomu kraji zkušenosti směřovali, ale kteří na něj nedošli. Vyžadovalo by to další analýzu: co znamená zkušenost, co znamená jít až na její kraj, kdy vzniká otřesení, v kterém mizí hranice mezi vlastní a cizí zkušeností... Další otázka: Když má dojít ke změně našeho vidění jsoucna, každý se bude ptát: to se musí na něčem projevovat, to musí být na něčem vidět! Když kupř. lidé v technickém období začnou vidět věci z hlediska vypočitatelnosti, zásob, sil, které se dají akumulovat, disponovat atd., co vlastně tím hlediskem oběti získáme, jak potom budeme vidět skutečnost, co o ní budeme vědět? To je myslím důležitá otázka. Každý, kdo má zdravý rozum, to přirozeně cítí: co z toho budeme mít, jakou konkrétní změnu to v nás provede, čeho se tím má dosáhnout? Na to se nedá v počátcích žádné změny odpovědět plnohodnotným způsobem. Například v situaci, kdy se technické porozumění tvořilo, nikdo nedovedl říci, jak bude jeho skutečnost vypadat. Bacon, když hovořil o regnum hominis,29 používal biblických slov. Descartes, když mluvil o maître et possesseur de la nature,30 ponechal úplně volným, kdo to bude. Jistě nemyslel společnost, jako je naše. Ale jedna věc se říci dá. Teprve tento způsob je s to nám zase přiblížit něco takového jako myšlenku svobody: že svoboda je něco negativního, že je to odpírání, přemáhání, že lidské není jen požadovat, chtít víc a víc, nýbrž pravý opak. Nač jsme si v technickém údobí navykli - ustavičně požadovat, bít na svoje práva, máme právo vykořisťovat celý svět, a to právě my přítomní, bez ohledu na ty budoucí, máme právo disponovat s tím a exploatovat to, co tu akumulovaly miliardy let neuvědomělé a pilné práce sluncí a hvězd - na to že máme právo! My se ani po tom právu neptáme - v tom je naše zvláštní pojetí práva. Vyplýtvat to na co? Ani sami nevíme. - Tohle, myslím, je jeden z podstatných momentů v onom obratu. Další důsledky by bylo třeba domýšlet. Tane mi na mysli, že lidstvo vchází určitě do etapy, kdy to začíná rozmýšlet, reflektovat. I když Forresterovy31 výroky nejsou tak jaksi konkludentní, přece to svědčí o tom, že lidstvo začíná o čemsi přemýšlet, že začíná reflektovat éru spořivosti, šetrnosti. Možná že technická epocha, spíše než aby zanikla, se musí přeměnit, je schopna proměny. Pro technickou epochu je příznačný také jistý kolektivismus vědění, práce, nikdo neví jako individuum nic, ví jen společnost, tým. Kdoví jestli takovéto vědomí není s to vést k větší zodpovědnosti vůči budoucnosti, vůči budoucím generacím. Přece je hrozné pomyšlení dopustit, aby kvůli našim bezprostředním ani ne zájmům, nýbrž obavám, se v nedozírných rozměrech kompromitovala budoucnost! 1) Z magnetofonového záznamu zredigoval Ivan Chvatík. (Pozn. vyd.) 2) Srv. H. Diels / W. Kranz, cit. d., Melissos, B 1, B 2, B 7; srv. česky: cit. d., str. 76–78. (Pozn. vyd.). 3) H. Diels / W. Kranz, cit. d., Anaximandros, B 2; srv. česky: cit. d., str. 33. (Pozn. vyd.) 4) Jde o přednášku Platón a Evropa, in: J. Patočka, Péče o duši II (Sebrané spisy J. Patočky, sv. 2), Praha 1999, str. 150. (Pozn. vyd.) 5) H. Diels / W. Kranz, cit. d., Démokritos, B 6: γιγνώσκειν τε χρή ... ἄνϑρωπον τδε τ κανόνι, ὅτι ἐτες ἀπήλλακται [z tohoto pravidla má člověk poznat, že je dalek skutečnosti (pravdy)]; srv. zl. B 7 – B 11. (Pozn. vyd.) 6) Srv. např. M. Heidegger, Der Ursprung des Kunstwerkes, in: Holzwege (GA, sv. 5), Frankfurt a. M. 1977, str. 1-74; Hölderlins Hymne ""Andenken"" (GA, sv. 52), Frankfurt a. M. 1982; Hölderlins Hymne ""Der Ister"" (GA, sv. 53), Frankfurt a. M. 1984; Erläuterungen zu Hölderlins Dichtung (GA, sv. 4), Frankfurt a. M. 1981. (Pozn. vyd.) 7) E. Husserl, Logische Untersuchungen, Halle a. Salle 1900 (sv. I) a 1901 (sv. II). (Pozn. vyd.) 8) E. Husserl, Ideen zu einer reinen Phänomenologie und phänomenologischen Philosophie, sv. I, in: Husserliana, III, Den Haag 1950. (Pozn. vyd.) 9) Srv. ""Kraft, der ein Auge eingesetzt ist"" – J. G. Fichte, Das System der Sittenlehre, XI 17, Bonn 1835, str. 17. (Pozn. vyd.) 10) M. Heidegger, Zeit und Sein, in: Zur sache des Denkens, Tübingen 19762, str. 1–26. (Pozn. vyd.) 11) Jan Patočka zde stručně resumuje obsah přednášky Die Gefahren der Technisierung in der Wissenschaft bei Edmund Husserl und das Wesen der Technik als Gefahr bei Martin Heidegger, kterou přednesl v létě roku 1973 na XV. světovém filosofickém kongresu ve Varně, viz Ediční komentář, str. &&&–&&& tohoto svazku. Úplný překlad původního německého textu Nebezpečí technizace ve vědě u Edmunda Husserla a bytostné jádro techniky jako nebezpečí u Martina Heideggera, viz str. &&&–&&& tohoto svazku. (Pozn. vyd.) 12) ""Ale kde je nebezpečí, sílí i to, co skýtá záchranu"" - in: F. Hölderlin, Patmos, in: Hölderlins Sämtliche Werke, sv. IV, historisch-kritische Ausgabe begonnen durch N. v. Hellingrath, Berlin 1923, sv. IV, str. 199 a 227. (Pozn. vyd.) 13) ""úděl bytí"" – M. Heidegger, Die Frage nach der Technik, in: Vorträge und Aufsätze, Pfullingen 19784, str. 28 nn. (Pozn. vyd.) 14) ""tajemství"" – tamt., str. 29 nn. (Pozn. vyd.) 15) ""přízeň bytí"" – srv. M. Heidegger, Die Kehre, in: Bremer und Freiburger Vorträge, cit. vyd., str. 73. (Pozn. vyd.) 16) ""boj je otcem všeho"" - srv. H. Diels / W. Kranz, cit. d., Hérakleitos, B 53. Čes. překl.: K. Svoboda, cit. d., str. 54: ""Boj je otcem všeho i králem všeho a jedny učinil bohy, druhé lidmi, jedny udělal otroky, druhé svobodnými."" (Pozn. vyd.) 17) ""věc ve smyslu příručního prostředku"" – srv. M. Heidegger, Sein und Zeit, cit. vyd., str. 68 nn. (Pozn. vyd.) 18) ""ungewährte Gunst – nezaručená přízeň"" – srv. M. Heidegger, Die Kehre, in: Bremer und Freiburger Vorträge (GA, sv. 79), Frankfurt a. M. 1994, str. 73. (Pozn. vyd.) 19) ""péče o slovo"" – srv. M. Heidegger, Aus einem Gespräch von der Sprache, in: Unterwegs zur Sprache (GA, sv. 12), Frankfurt a. M. 1985, str. 118. (Pozn. vyd.) 20) ""starost o to, co a jak říci"" – tamt. (Pozn. vyd.) 21) ""oběti dopravních nehod"" (Pozn. vyd.) 22) Kristova poslední slova na kříži: ""Bože můj, Bože můj, proč jsi mne opustil?"" - Evangelium podle sv. Matouše, 27,46. (Pozn. vyd.) 23) Aristarchos ze Samu (asi 325–230 př. Kr.) byl prvním zastáncem heliocentrického planetárního systému. Jeho spis o tom se nezachoval, ale cituje ho Archimedés, Vitruvius aj. V roce 1498 vyšel tiskem latinský překlad nově objeveného Aristarchova spisu ""O velikostech a vzdálenostech Slunce a Měsíce"" – srv. Sir Thomas Little Heath, Aristarchus of Samos, the ancient Copernicus, Oxford 1913, reprit: New York 1981. (Pozn. vyd.) 24) A. Arnauld (1612–1694), francouzský theolog, logik a filosof. Stoupenec jansenismu, za svou polemiku s jezuity pronásledován. Spoluautor tzv. port-royalské logiky. Ovlivněn myšlením B. Pascala a R. Descarta, k jehož Meditacím o první filosofii vznesl řadu námitek. Rozsáhlá korespondence mj. s Descartem a Leibnizem. (Pozn. vyd.) 25) Srv. ""In deinem Nichts hoff' ich das All zu finden"", in: J. W. Goethe, Faust, II, v. 6256; česky: ""V tvém nic, jak doufám, najdu celý svět"", in: týž, Faust, přel. O. Fischer, Praha 1965, str. 297. (Pozn. vyd.) 26) ""radostná proměna, oslavení - kterým prochází zemřelý v očích pozůstalých po své smrti"" - srv. Evangelium podle sv. Matouše, 17,2. (Pozn. vyd.) 27) Jde o 8. přednášku cyklu Platón a Evropa, in: J. Patočka, Péče o duši II (Sebrané spisy J. Patočky, sv. 2.), Praha 1999, str. 265–271. (Pozn. vyd.) 28) Nobelovu cenu měl Solženicyn převzít 9. dubna 1972, ale na pokyn sovětské vlády mu nebylo dovoleno vycestovat. Text připraveného projevu koloval v Čechách v samizdatu a tiskem vyšel česky v exilových nakladatelstvích ve dvouch různých překladech a pod různými názvy: A. I. Solženicyn, Řeč o pravdě, z ruš. přel. J. Kovtun, Paris, Svědectví 1972; týž, Nežít se lží, z ruš. přel. V. Čech, Zürich, Konfrontation 1974. (Pozn. vyd.) 29) ""království člověka"" - in: F. Bacon, Nové organon, přel. M. Zůna, Praha 1974, str. 184. (Pozn. vyd.) 30) ""pán a vlastník přírody"" - srv. R. Descartes, Rozprava o metodě, přel. V. Szathmáryová-Vlčková, Praha 19923, str. 45. (Pozn. vyd.) 31) J. W. Forrester, Der teuflische Regelkreis, Stuttgart 1972. (Pozn. vyd.) Srv. A. Kolman, O tak zvané tepelné smrti vesmíru, Praha 1948. (Pozn. vyd.) R. Berlinger, Der höchste Gedanke des Gewissens, in: Philosophischer Eros im Wandel der Zeit. Festgabe für Manfred Schröter zum 85. Geburtstag, München / Wien 1965, str. 17-32. (Pozn. vyd.) G. W. F. Hegel, Phänomenologie..., cit. vyd., str. 241–251; česky: Fenomenologie..., cit. vyd., str. 291–301. (Pozn. vyd.) Srv. J. Patočka, Der Subjektivismus der Husserlschen und die Möglichkeit einer ""asubjektiven"" Phänomenologie, in: Philosophische Perspektiven. Ein Jahrbuch, sv. 2, vyd. R. Berlinger a E. Fink, Frankfurt a. M. 1970, str. 317–334; viz též in: Die Bewegung der menschlichen Existenz, Stuttgart 1991, str. 267–285. Srv. též J. Patočka, Der Subjektivismus der Husserlschen und die Forderung einer asubjektiven Phänomenologie, in: Sborník prací filosofické fakulty brněnské university 19–20 (1971), Řada uměnovědná (F), č. 14–15, str. 11–26; viz též in: týž, Die Bewegung der menschlichen Existenz, cit. vyd., str. 286–309. (Pozn. vyd.) A. Portmann, Neue Wege der Biologie, München 1960; česky: Nové cesty biologie, přel. V. Benda a Z. Neubauer, in: SciPhi (Scientia & Philosophia), sv. 7 a 8, Praha 1997. (Pozn. vyd.) Srv. J. Patočka, Der Subjektivismus..., cit. výše. (Pozn. vyd.) Aristotelés, O vyjadřování, 17a, přel. A. Kříž, Praha 1959, str. 27 n. (Pozn. vyd.) E. Husserl, Die Krisis..., cit. výše. (Pozn. vyd.) M. Heidegger, Einblick in das was ist (1949), in: Bremer und Freiburger Vorträge (GA, sv. 79), Frankfurt a. M. 1994. Srv. též M. Heidegger, Die Frage nach der Technik, in: Vorträge und Aufsätze, Pfullingen 1978. (Pozn. vyd.) Tamt., str. 30. (Pozn. vyd.) M. Heidegger, Die Frage nach der Technik, in: Vorträge und Aufsätze, cit. vyd., str. 32. (Pozn. vyd.) Aristotelés, O duši, 431b21, přel. A. Kříž, Praha 1995, str. 101. (Pozn. vyd.) 13. H. Diels / W. Kranz, cit. d., Parmenidés, B 1, v. 22-23; srv. česky: cit. d., str. 66. (Pozn. vyd.) 14. Tamt., Hérakleitos, B 32, srv. česky: cit. d., str. 62. (Pozn. vyd.) 15. Tamt., Hérakleitos, B 2; srv. česky: cit. d., str. 51. (Pozn. vyd.) 16. Tamt., Hérakleitos, B 1; srv. česky: cit. d., str. 51. (Pozn. vyd.) 17. Srv. F. Bacon, Nové organon, přel. M. Zůna, Praha 1974, str. 184-186. (Pozn. vyd.) 18. M. Heidegger, Die Frage nach der Technik, in: Vorträge und Aufsätze, Pfullingen 19784, str. 38-40. (Pozn. vyd.) 19. F. Kafka, Der Bau; česky: Doupě, in: Popis jednoho zápasu, přel. V. Kafka, Praha 1968, str. 230-268. (Pozn. vyd.) 20. I. Kant, Kritik der reinen Vernunft, B 181; česky: Kritika čistého rozumu, přel. J. Loužil, J. Chotaš a I. Chvatík, Praha 2001, str. 133. (Pozn. vyd.) 21. Srv. M. Heidegger, Kant und das Problem der Metaphysik (GA, sv. 3), Frankfurt a. M. 1991; Phänomenologische Interpretation von Kants ""Kritik der reinen Vernunft"" (GA, sv. 25), Frankfurt a. M. 1977. (Pozn. vyd.) 22. Evangelium podle sv. Matouše, 27,46. (Pozn. vyd.) 23. H. Diels / W. Kranz, cit. d., Hérakleitos, B 27; srv. česky: cit. d., str. 62: ""Na zemřelé lidi čeká, co nedoufají a netuší."" (Pozn. vyd.) 24. Platón, Politeia, II, 358b4-7. (Pozn. vyd.) 25. Tamt., X, 608c-621d, zvl. 615d5-621d. (Pozn. vyd.) --------------- ------------------------------------------------------------ --------------- ------------------------------------------------------------",0
948,1097,Pět zlomků ke schématu dějin,1988,"[Pět zlomků ke schématu dějin]1 [1. zlomek] Čím více zájmu lidský život projevuje, tím méně může být uzavřen v sobě: neboť o to víc vstupuje do vztahů s ostatními lidskými životy, setkává se s nimi, je do nich zapleten, o to více se účastní podniků a úkolů, které v něm nemají ani své východisko, ani své završení. Co však na životní souvislosti zajímá pozorovatele a z čeho vychází při jejím hodnocení, je právě tento obsah, podniky a úkoly. V nich jsou pak samozřejmě zahrnuty také konflikty, v konfliktech vítězství a porážky, které přesahují jednotlivý život. Co však platí pro jednotlivce, zůstává v platnosti též pro skupiny, společnosti, národy a jejich organizace: jsou zásadně vždy již uvnitř určitého dění, které nevychází z žádného jednotlivce a v žádném nezavršuje své uskutečňování, a právě s takovým děním svými nejvášnivějšími zájmy souvisíme, ztotožňujeme se s ním nebo jsme s ním již věcně totožni. Odtud také neméně vášnivý požadavek jistým způsobem vypátrat to, co je nám bytostně odepřeno se dovědět, dobrat se celkového průběhu dění nebo, pokud se zjistí, že to není možné v jednotlivostech, pak alespoň na způsob schématu dění nebo „co do jeho smyslu“- neboť se domníváme, že toto dění, do kterého jsme přece vetkáni svou prací a původem, svým chtěním a nadějí, svými obavami a projekty, je s námi hluboce totožné, že to je cosi jako náš ne sice osobní, ale přesto vlastní život, život ve formě „my“, přičemž toto „my“ znamená otevřené společenství s neurčitým horizontem budoucnosti. To se nám také zdá být hlavním důvodem toho, že filosofie dějin, jakmile se objevila, ihned získala podobu schématu dějin ve formě „děje“ vedoucího k jistému závěru, tzn. podobu souvislosti, která obsahuje to, co je individuálně nezakusitelné, která vykazuje určitý začátek a konec, popřípadě konečné stadium, za něž už nelze pokračovat, kde už všechny dosavadní otázky a spory nalezly své řešení. V takovém schématu dějin je sice předvedeno to, co v dějinách dosahuje syntetické jednoty, co materiálně vzato patří k dějinné tradici; je však otázka, zda tu je zcela a přímo vyjádřeno to, co tuto tradici dělá tradicí, co tedy teprve v pravém smyslu tvoří dějiny. [2. zlomek] Je-li však pravda, že dějiny ve vlastním smyslu začínají vznikem lidské dějinnosti na dvou základních polích a že obsahově spočívají v sebezáchově tohoto jádra svobodného lidství, pak z toho vyplývají jisté základní otázky, které musí být vypracovány, má-li být vyjasněna povaha této úvahy o dějinách v její odlišnosti od běžného uvažování. První z otázek, které přicházejí v úvahu, je otázka po bližším určení hlavních polí, v nichž se může projevovat lidská svoboda. Lze je sice grosso modo charakterizovat jako pole politiky a pole filosofie, ale musí se přitom brát zřetel na to, že běžná představa o politice i o filosofii neumožňuje porozumět tomu, proč mají politika a filosofie určitý význačný vztah ke svobodě. Lze rovněž očekávat, že pokud se podaří vynést na světlo tento vztah, stane se běžné vymezení politična jakožto působení v oblasti státu příliš úzkým. A také filosofie má v tomto vztahu o něco širší smysl, než je běžné. Neboť filosofii lze sice uchopit jako myšlení, které výslovně uvažuje o tom, co skýtá přístup ke všemu, co vytváří universum v jeho celkovosti, ale toto myšlení se může občas setkat s něčím, co mu brání, aby se rozvinulo ve své nezaujatosti - je-li např. v určité dějinné epoše pravda spjata s tím, že promluvil Bůh, zůstává zde sice ještě otázka, co otevírá porozumění božímu slovu, ale filosofie je tím dozajista omezena a redukována na ty své sklony, které ji činí theologií. A je-li jindy, jako je tomu v naší době, pravda výlučně hledána v jednotlivých vědách a jejich metodách, pak se z filosofie pěstuje a uznává jen to, co z ní dělá ""logiku"" jakožto vědu. To však ani v jednom, ani v druhém případě neznamená, že filosofické podněty, které mají jinou povahu, nežijí dál. [3. zlomek] Filosofie dějin se v minulosti, pokud nebyla chápána jako formální reflexe o dějinách (lépe o historii), sama vždy vyjadřovala jako dějiny, v nichž se jednalo o jistý druh souvislosti jednotlivých prožitých událostí, kterou samu sice nelze prožít, ale kterou lze na základě prožitých, ovšem rekonstruovaných, všeobecných významových vztahů objasnit. Tyto objasňující významové vztahy mohou být přejaty z nejrůznějších oblastí, z vědy, metafyziky, theologie, mýtu, často i z více těchto oblastí naráz. V každém případě se však jedná o uvedení toho, co se událo a co je jako takové vykazatelné, do srozumitelné souvislosti, kterou sice jakožto nadindividuální a částečně neskutečnou nelze nikdy zakusit, lze ji však zkonstruovat. Základem tohoto konstruování dějin je však základní individuální zkušenost. ""Víme"" o tom, že jednotlivý život může mít svůj určitý smysl, že to nemusí být útvar bez souvislostí, a to přesto, či dokonce právě proto, že se v něm vyskytují nejrůznější nahodilosti a dysteleologie, a rozumíme tomu, že se o něm jako takto smysluplném dá vyprávět. Právě tento ""smysl"" však přes jeho sdělitelnost nelze nikdy objektivně prokázat, neboť tytéž objektivně přístupné skutečnosti tohoto života lze vykládat nekonečně mnoha způsoby a k tomu, co je jádrem jednotlivce, neexistuje žádný vnější přístup. Přesto je právě tato základní zkušenost, bez které neexistuje ani individuálně-reálný, ani imaginární životní příběh, ani životopis, ani román, rovněž základem jak konstrukce empiricko-dějinných souvislostí, tak i dějinně-filosofických konstrukcí. Pokud by neexistovala individuální zkušenost, že smysl souvisí s tím, že člověk nese něco dál, že se vypořádává s dědictvím, pak by též neexistovalo systematické, objektivní hledání souvislostí, v nichž spočívá empirická historiografie, a o to méně by existovalo nutkání k úplnému uchopení smyslu pomocí všeobecného schématu dějin. A právě vně odborné filosofie, v theologii nebo ve speciálních vědách, mohou tyto souvislosti žít ryzejším způsobem, než jak je to možné a občas skutečné v jejím rámci. Proč je třeba myslet pole, vyjádřeno grosso modo, politiky a filosofie v tomto úzkém vztahu ke svobodě? Protože obě jsou pokusem, jak se vzchopit z předchozího a ""přirozeného"" úpadku, v kterém se život s dobrými úmysly zapletl a ztratil, aniž by o tom věděl: první v oblasti jednání, druhá v oblasti myšlení. Není paradoxní označit politiku, která se dnes většinou spojuje s představami o korupci a inteligentní lstivosti, jako základní možnost lidské spásy? Za prvé, nevycházíme z empiricky abstrahovaného pojmu politiky, nýbrž z toho, že ukazujeme možnost spásy v jednání, která se uskutečnila v počátcích politického života. Za druhé, budeme sledovat proměny způsobů spásy v oblasti jednání a rozvíjet tímto způsobem pojem politična, který se s běžným nikterak nemusí krýt. Ohledně počátků politična se zastavíme u Heideggerova tvrzení, že ono počáteční nelze srovnávat s primitivním, nýbrž že to je to nejpůvodnější a nejmocnější, co se v pozdějších podobách ukazuje spíše jako oslabené a zředěné, a u toho, jak H. Arendtová předvádí řeckou πόλις jako místo nesmrtelnosti bez zprostředkující role pěvců. Πόλις, ona obec svobodných, zbavených životní roboty, skýtá nyní prostor pro rozvinutí toho v člověku, co mu umožňuje ukazovat se sobě a druhým jako ten, kým je. V prostoru πόλις přichází člověk k bytí, a to znamená zároveň ke zjevování: neboť bytí člověka není nikdy myslitelné bez vztahu k bytí, a to znamená bez zjevování. Prostor určité πόλις však není žádným přírodním prostorem, není ustaven vnějšími, lhostejnými distancemi, nýbrž takovými, které vytvářejí lidskou pospolitost, lidské spolubytí. A lidské spolubytí jakožto politično je tu poprvé viděno jako to, co zásadně potřebuje rovnost, a sice rovnost ve svobodě: to, co Hegel nazýval uznáním. Člověk potřebuje druhého, neméně svobodného, aby se mohl sám ukazovat, tzn. být. Teprve z této perspektivy rovnosti a na její půdě vzniká odstup, který má každého jednotlivce k tomu, aby vytvářel to, čím on sám jakožto jednající je schopen být, tzn. co je schopen učinit. Poněvadž toto se děje před zraky všech a vyžaduje to krajní osvědčení, které nastává právě tak bezprostředně a má málo příležitostí k tomu, aby se náhražkově uspokojilo lacinou fantazií, působí zde požadavek odstupu nikoli nutně jako tendence k nivelizaci, nýbrž prvotně jako pobídka ukázat odstup pomocí velikosti (v kvalitativním smyslu), která však nechce druhého jako takového potlačit, nýbrž ho má naopak pobídnout. V čem nyní spočívá odlišnost tohoto držení si odstupu od toho, které každodenně panuje v masovém věku? Zdá se nám, že je obsažena právě v tom, že jedno, vycházejíc ze zásadní rovnosti ve svobodě, tíhne k diferenciaci a výlučnosti, zatímco druhé, vycházejíc z pátrání a slídění po diferencích, jde jen za jejich zahlazením. Musíme se snažit udržovat takový odstup, aby se uchovala rovnost ve svobodě; není přitom možno používat mocenské vůle jako zásadního měřítka. Pravého odstupu se dosahuje přímo v otevřeném jednání a v jeho světle, nikoli v osamělé reflexi svědomí. Je to ovšem tak, že toto pravé se stává možným pouze díky nejkrajnějšímu nasazení vlastního života a že politično je vytvořeno jinými politickými lidmi jen pro takové lidi, kteří jsou připraveni k tomuto extrémnímu nasazení. Odstup, který si politický člověk udržuje, vede od služby pouhému životu ke stálému životnímu nasazení ve vůli po věčné slávě, tzn. k účasti v politické veřejnosti, která přežívá každého jednotlivce. V πόλις tedy člověk stále čelí smrti a ještě horším možnostem, totiž zotročení, původně však nikoli ze zodpovědnosti vůči obci, nýbrž právě z odstupu a ze sledování jeho pokynů. Politické jednání tak v této dějinné fázi sice není jednáním ze svědomí, avšak je svědomí přiměřené a nemohlo to také být jinak, poněvadž řecký člověk žil v bezprostředním vyrovnávání se s tím, co ho potkávalo, a z tohoto vyrovnávání také očekával a získával porozumění sobě samému. Byla to však duchovní činnost prvního řádu, která mu umožnila dobrat se toho, že úzké meze οÉκος2 a svazků, které souvisejí s rodinou (původní φρατρία a φυλή, případně γένος),3 nejsou půdou pro svobodnou aktivitu, nýbrž pouze odrazovým můstkem k ní. H. Arendtová1 poukázala na dva velké texty zamýšlející se nad politikou, které objasňují velmi mnoho z toho, co se týká tvůrčího aktu, z kterého vznikla politika jakožto vyšší stupeň společenské vzájemnosti oproti rodinnému svazku a jeho rozšířením. Prvním je slavná Perikleova pamětní řeč v II. knize Thúkydidových Dějin,2 druhým neméně klasická analýza životních forem svobodného člověka v I. knize Etiky Nikomachovy.3 Perikleův proslov začíná kritikou myšlenky pamětní řeči. Zdá se, že tato kritika leží vně vlastního tématu. Ve skutečnosti však zmiňuje onen fenomén, na němž se zakládá občanské smýšlení, totiž fenomén odstupu. Ten, kdo se zúčastnil boje, si bude snadno připadat tímto líčením znevážen, ten, kdo zůstal doma, bude při něm zase ze závisti skepticky reptat. Odstup těch, kteří přímo nejednají, ať už proto, že se obávají, že jsou na to, aby zvítězili, příliš staří, nebo proto, že se necítí být schopni vykonat to velké, co vyšlo najevo smrtí padlých, představuje pro πόλις nebezpečí. Proto je výkon minulosti sumarizován a jeho určení se omezuje na uchovávání svobody, na založení a rozmnožování společenství a pak se přechází k ústavě obce, k postoji a smýšlení jejích členů. Ústava znamená demokracii a je představena jako původní výtvor místního ducha. Je líčena jako státní zřízení, které je takto založeno na rovnosti příležitostí, kde všechno záleží na osobním výkonu a výtečnosti, tedy na aktivním držení si odstupu. Z této rovnosti však vyrůstá svoboda v celém životě. Duch městského státu není nikterak autoritářsky přísný, není žádným kasárenským duchem, nýbrž je zaměřen na povznesení ducha ke slavnosti a svátku. V politických záležitostech neprovozujeme žádné tajnůstkářství, žádnému cizinci není odepřena návštěva; rovněž vojenská výchova a disciplína je prodchnuta stejnými zásadami. Umění je milováno, aniž by vedlo ke změkčilosti, filosofie je provozována jen v té míře, že člověk odolává pokušení podlehnout závratným myšlenkám. Chudoba nehanobí, bohatství nevyznamenává. Ostudu však přináší nemít podíl na politických záležitostech. Neboť teprve statečnost spolu s uvážlivostí způsobují skutečný čin, pravá statečnost není slepá zuřivost, nýbrž vidí, čeho je třeba se obávat a co ohrožení nepředstavuje. Kdo se tedy vyhýbá tomuto závodu o nejlepší čin, není pouze lenoch, nýbrž poškozuje obec. Aktivní udržování odstupu je právě tím, co zakládá tento běh o závod. Tato vznešenost občanského smýšlení se projevuje mimo jiné ve štědrosti, svobodomyslnosti města. V tom všem je athénská πόλις vysokou školou řecké politiky a jejího smýšlení: je to takříkajíc její realita a vzor zároveň. Že je to realita, to ukazuje moc obce. Moc zde není pouhou silou a růstem násilí, nýbrž patří k tomu autorita, sláva obce, která umožňuje vidět dokonce i porážku od ní jako nikoli utiskující. Taková obec slávy nepotřebuje žádného Homéra, který s sebou nepřináší záruku reality toho, co vypravuje, zatímco obec všude prostřednictvím svých osad zasadila na celou věčnost nejzřetelnější vzpomínky na svou velikost. Tak je taková obec živou přítomností toho nejvyššího, čeho je člověk schopen dosáhnout a čeho πόλις dosahuje: z rovnosti povstává svoboda, ze svobodného zápalu vzniká vždy znovu obec rovnosti. Takto, na základě aktivního udržování odstupu, je rovnost jakožto rovné uznání, jakožto to, co vyžaduje krajní osvědčení, nikoli nivelizací, zploštěním výkonů druhých, nýbrž je s to je stupňovat. [4. zlomek] Dějiny - 1) věcně, dění; 2) vyprávění tohoto dění co do jeho smyslu. Smysl - dějiny mají smysl, poněvadž jsou intencionálním útvarem, na němž mnoho jednotlivců svým jednáním projevuje jednu a tutéž účast z různých stanovisek. Jednání je zaměřeno k uskutečňování: vítězství, obrana se týkají téhož města, zločin a trest jsou rovněž totéž, viděno z různých stran konfliktu - tak existuje mnohé, co dovoluje vidět, jak se nad hranicemi jednotlivého života rozestírá jeden smysl. Dějiny jsou však uvolněním napětí, které se vytváří úkolem, předjímáním, podnikáním; předjímáním, jehož okolnosti, obzvláště cizí podniky a anticipace se mu staví do cesty; dějiny sice uvádí do chodu jednotlivá bytost, ale rozvíjí je ""svět"", v kterém tato bytost žije, a jen částečně se uskutečňují podle ní. - I život jednotlivce lze ještě pojímat jako dějiny, jako to, co má jednotný smysl, pokud v něm existuje osud, něco jako úkol (který si člověk sám ukládá?), který je buď uskutečněn, nebo na němž se ztroskotá, a v tomto smyslu lze rovněž mluvit o údělu celé společnosti. Předpokladem je, že je život schopen existovat jako osud, že je schopen se povznést na rovinu osudu - to ale nemůže jednotlivec sám - i osud je společným osudem. Odevždy existuje jistý druh zkušenosti o celkovém údělu, který podmiňuje osudy jednotlivců, a tato zkušenost se ukládá ve ""schématech dějin"". Vnější výklad dějinného života, od pozorovatele - může sice vždy ještě mít jistý smysl, ovšem ryze hypotetický; proto nemůže mít konce spor o základ smyslu dějin, zda je materiální či ideální, co jsou vlastní ""hnací síly"" dějin. Spor může být skutečně rozhodnut jen tehdy, když se objasní ontologický základ lidského života. Je-li lidský život cosi, co lze konstatovat, z vnějšku zjistit, jako něco, co se pouze vyskytuje, pak musí být chápán ""přírodovědecky"", pak nemůže být uchopen jinak než na způsob vnějšího pozorovatele, který zjišťuje zákony. Pak jsou však i všechna naše pojetí smyslu pouze ""subjektivní"", jsou pro ""vlastní dění"" relevantní jen do té míry, jak se v nich zrcadlí objektivní dění se svými zákony, neexistuje žádný jiný ""smysl"" v životě než to, co bylo objektivně konstatováno. Neexistuje žádná zvláštní zkušenost dějin, dějiny jsou předmětem zkušenosti stejně jako i cokoli jiného; a pokud je tomu tak, pak je také dějinám přisouzeno totéž, co každé jiné, tzn. přirozené zkušenosti, - skutečnost se stále znovu skrývá, zatímco se vynořují nové důkazy základní hypotézy. Hlavní věc je toto: naše zkušenosti se smyslem nemají pro zkušenost s dějinami žádnou platnost. Co se zakouší a prožívá jako smysluplné ""dějiny"", to není předmětem zkoumání a otázek. Takové dějiny jsou přírodovědecky ne-lidské. Konečně nalezly dlouho hledané sepjetí s rekonstrukcí světa, jak ji provádí moderní filosofie a věda. [5. zlomek] Lidský život je mnohostranně neuzavřený: počátek nemá nikdy v sobě, může se překračovat v potomcích; kolektivní dění onoho my je vždy nedokonalé; v rámci života se rozestírá nekonečná rozmanitost možností, které mohou být uchopeny; každá možnost tíhne k uskutečnění - k naplnění, ale jen málokteré mohou být převzaty do chodu uskutečňování, od ostatních se upouští. Kromě toho existuje zvláštní způsob nenaplnění - útěk před volbou, rozhodnutím, činem, uskutečněním; tj. chtít zachovat možnosti jako takové, přehlížet volbu, která je v nich obsažena - nebo přeskakovat od jedné ke druhé, rozptýlení -, což je samo o sobě uskutečněním možnosti neprožívání, možnosti chopit se špatného řešení, které spočívá v tom, že už nic nezávisí na nás, že veškerá iniciativa byla předána druhým. Člověk rozvrhuje schémata dějin, aby unikl této neurčitosti svého odkud a kam, aby ji zrušil. Hledí přitom přes dvě velká schizmata, přes zrození a smrt, přes hranice temnoty, a promýšlí souvislost, kontinuitu, která je učleněna podle začátku (napětí, problém, hledání), středu (zralost, řešení, naplnění), závěru (vyznění na konci věků - věčnost, nebo nicota). Existují schémata, která obsahují pouze první dva momenty, jiná pak všechny tři. Schémata dějin využívají toho, že nám druzí berou iniciativu, aby vytvořila kontinuitu, která neexistuje. Schématům dějin je společné to, že předpokládají a pokoušejí se pozorovat nadlidské dění, které je sice napodobováno některými lidskými ději a bez lidského by nebylo představitelné, avšak zásadně je nelze zakusit v jednotlivém životě: A. pád - spása; úpadek - spása; B. pád - vykoupení - soud; C. začátek - pokrok - spása; nebo: začátek - pokrok - úpadek (nový začátek atd.) D. začátek - nekonečný pokrok, E. celek na nižším stupni - celek na vyšším stupni (Hegel). Na uskutečňování je samo o sobě zajímavé to, jak se ve vita activa mlčky předpokládá (přehlíží) jeho možnost, to, co uskutečňování umožňuje - Toto umožnění: 1) vitální - zrození, pouto života, stáří, smrt // dvě cézury 2) životní forma a zhotovování - bydlení 3) odhodlanost a pravda (1) - (2) je rovněž předdějinné, (3) pouze v dějinách. Dějiny však: politika a úděl pravdy. Politika jako hledání spásy pomocí jednání: je zušlechťována sféra veřejnosti jako [druhý] lidský domov, lidé jsou uznáváni jako svobodní (dostat se nad úroveň pouhého života, budovat domov, čelit zhoubnému bujení, a to v uznání a podněcování svobody druhých) - úděl: setrvávání svobody v sobě, konec jsoucna, které už nezavazuje a neskýtá oporu. Poněvadž však tradiční schémata dějin, na nichž byly založeny dosavadní filosofie dějin, nenechala vyvstat a spatřit to, co dělá dějiny dějinami, dějiny překrývala něčím naddějinným, lidské mimolidským a nadlidským, je nezbytné nové schéma dějin, podle kterého: - dějiny nemohou být ani krokem zpět, ani pokrokem; ani začátkem, ani koncem věků; ani děním spásy, ani osudem a zákonitostí; ani tradicí, ani revolucí, vůbec žádnou skutečností a žádným výsledkem, - nýbrž tím, co ve společném světě výsledky umožňuje, co zakládá kontinuitu a tradici, totiž vzepětí se ke svobodě a odolávání tomu, co ji omezuje. 1) Z německého originálu přeložil Cyril Říha. (Pozn. vyd.) 2) ""řecká domácnost, soukromá sféra"" (Pozn. vyd.) 3) Φυλή – kmen, sdružení řeckých rodů; sdružuje obyvatele prvu podle rodové příslušnosti, později podle místa bydliště; φρατρία – součást kmene; v Attice zahrnovala 30 rodů, tři frátrie tvořily jeden ze čtyř kmenů (φυλή); γένος – rod, skupina lidí odvozující svůj původ od společného předka. (Pozn. vyd.) --------------- ------------------------------------------------------------ --------------- ------------------------------------------------------------",0
949,1098,Imperium,1988,"""Impérium""1 Starý Orient ani Řekové neznali pojem a skutečnost impéria, stát jako impérium. Starý Orient znal jen vládu bohů, přímou a nepřímou; stát jako lidskou záležitost vytvořili a vymysleli Řekové; nikdy jej však nerozšířili na velmoc, tím méně jej pojímali jako cosi universálního, všezahrnujícího. Teprve Římané vytvořili skutečnou podobu impéria, poté i jeho pojem. K impériu patří 1. fakticita státu jakožto východisko: nikoli filosofické tázání po pravdě a po obci, kde může být pravda realizována, s čímž pak souvisí teorie ústavy atd., nýbrž faktická realita, to, že člověk žije v mocném státním útvaru, který si chce podržet své panování; a tento státní útvar, jakožto úspěšný, je jedním z důsledků πόλις - 2. úspěšná πόλις se musí stát impériem, tak jako ta neúspěšná, obec katastrofy, se musí stát útvarem myšlení, státem filosofů, výtvorem „péče o duši“. Athény jsou πόλις troskotající, Řím úspěšná. To poukazuje na obecný praktický postoj římského ducha. Anebo je to obráceně: musely Athény ztroskotat, protože byly od počátku prodchnuty vášní k náhledu? Heidegger často naznačuje: římské porozumění bytí vychází z vůle. Je to původní, nebo to jednoduše vychází z převahy specificky státnického postoje, z vita activa jakožto živlu římského života? Pak snad musí být řečeno: pokud je v římské civitas a jejím úspěšném rozšíření obsažena nedotázaná převaha panování (v tom druhotně též převaha filosofie, tázání po pravdě a spravedlnosti), pak je v ní ovšem předznamenána i změna ústavy a setrvávání tohoto primátu panování v různých podobách ústavy. Pak je už i Caesar zahrnut v republice, umožněn jejím úspěchem. Cicero. Ukázalo se, že Ciceronův pojem státu je sice utvořen pomocí řeckých pojmů, nicméně v základu je římský: římskost spočívá v tom, že stát je určen pouze juristicky (právní stát), a nikoli podle národa, místa či zřízení. Juristično je hranicí státu, která však je v sobě přece pouze formální, a poněvadž právo závisí na zřízení, nepředstavuje vlastně žádné omezení impéria. Existuje zde i formulace: stát = společný zájem lidu. Neexistuje žádná soukromá sféra, jakou u Platóna začala vytvářet filosofie. Smýšlení πόλις podává znovu citát u Ammiana Marcellina (C.D.I. 15,2): stát není nic jiného než určité množství lidí, kteří se shodnou. Stát = moc konsensu občanů. Seeli upozorňuje na to, že Ciceronovo (a Senecovo) ztotožnění státu spravedlnosti s Římem by mohlo mít pro stát neblahé důsledky: pokud by se ovšem nepředpokládalo, že Řím je vždy v právu. Avšak právě Ciceronova naprostá nevědomost o tom je významná, stejně tak podivuhodný pokus ukázat, že nejlepší státní zřízení (ne platónské, nýbrž aristotelské regimen mixtum) je uskutečněno v Respublica romana, svědčí o tom, že je zde celé tázání řecké nauky o státě postaveno na hlavu. Řekové se táží po státním útvaru, kde je možný život v pravdě, k čemuž náleží spravedlnost, a jejich tázání, poněvadž otázky nelze jednou provždy zodpovědět, zůstává otevřeno tak, jako koneckonců i usilování o stát. Ačkoli se Platón snaží zakotvit republiku v nejzazším pravém bytí, nepoddává se nikterak víře, že ji nalezl. Sled Ústava - Politikos - Zákony svědčí o tom, že myšlení o státě nedosahuje konce, tak jako jeho ontologie ne, neboť tato ontologie - je to potvrzeno tím, že nebyla napsána - nemůže být lidmi dovršena. Ciceronův pokus předpokládá naproti tomu důvěru, praktickou jistotu, že římská civitas, protože je úspěšná, je impériem, a tentýž muž, který ji ve světové válce s Kartágem impériem učinil, je pro Cicerona zároveň jejím mluvčím a zdůvodnitelem. Platónské (a rovněž aristotelské) myšlení je mu výzbrojí k tomu, aby posílil dobré svědomí římské civitas. Je ovšem pozoruhodné, že právě Cicero musí svým osudem prožít první odcizení mezi státem a občany. Dobré svědomí civitas jakožto impéria předpokládá občanské smýšlení u všech politických činitelů, předpokládá to, co Marius, Sulla, Pompeius považovali za samozřejmost a činili tak: na vrcholu jejich úspěchu zůstali jen inter pares, sloužili věci všech, res publica, přijímali svou moc z konsensu ""všech""; a v tomto smyslu mohl Cicero skutečně pociťovat a představovat starou res publica jako ztělesnění platónského ducha jednoty a podřízení politika příkazu veřejnosti, zavázání politika ke službě obci. Marius a Sulla si mohli tyto ""všechny"" myslet vždy podle svého, avšak tuto představu o moci nikdy nepřekračovali. Toto byl upřímný základ představy o ospravedlnění impéria; u Caesara se rozpadl, stal se dvojznačností βασιλεία-τυραννίς. Byl Caesar basileus nebo tyran? Těžko rozhodnout, jeho tragický konec mluví pro první možnost, jeho metody pro druhou. Každopádně Caesar neřeší otázku, jako Platón a Aristotelés, pomocí přemýšlivé diskuse, nýbrž pomocí faktů a vůle. On je basileus, věří v sebe, ve své právo, v to, že je státem, protože nejlépe chápe a zachovává zájmy impéria, a v této víře podléhá. Světové dějiny jako světový soud je římský princip a rekurs k neprůhlednosti pravdy a spravedlnosti. Až na to, že tato neprůhlednost jako taková není uvědomována, nýbrž přichází ke slovu jako právo. Kde se právo stává problematickým, jako u Tacita, tam musí zasáhnout vyšší moc, milost a přízeň, pokud si člověk nemá nad vlastním právem zoufat. Řešení je připraveno Ciceronem a Vergiliem, ""platónským"", v zásadě však zcela neplatónským, dokonce protiplatónským obratem k onomu světu, v němž spočívá poslední zdůvodnění. Neboť onen svět je mimo (přinejmenším lidského) nahlédnutí a snad odkazuje k vůli prozřetelnosti jakožto k poslední rozhodující instanci. Snad je to dokonce pramen myšlenky prozřetelnosti, která stojí výše než nahlédnutí. Proto je Konstantin předznačen již u Cicerona a Vergilia. 1) Z německého originálu přeložil Cyril Říha. (Pozn. vyd.) --------------- ------------------------------------------------------------ --------------- ------------------------------------------------------------",0
950,1099,Problémy doby poevropské,1988,"Problémy doby poevropské Několik náčrtů I. Krystalizace po-evropského postoje v ruském myšlení 1) Byzanc - Druhý Řím, césaropapismus - hlava duchovní i světská totéž, tedy platonismus v ostré formě, ale bez vzdělání φύλακες a ἀρχιφύλακες, které propracováno v západní klerikatuře - universitas. K tomu vzory východního despotismu - despotismus posvěcený: Ivan Hrozný, fobie jako vládní princip. Petr I., Kateřina - využít Západu, ale nepoddat se mu, uzavřít se, podědit - osvícenství, feudalismus + byrokracie - popruštění 2) 1812 repríza byzantinismu, sv. Aliance - protizápadní poslání dědictví Evropy, která odsouzena k zániku Polsko malý Západ Mikuláš I. a slavjanofilství - patriarchalismus, zásadně proti osvícenství, protestanství, katolictví západnictví - křesťanství jako morální princip proti pociťovanému barbarství v alianci, despotismus - stagnace 3) 1854 - první katastrofa - nesmělá liberalizace za Alexandra II., Alexandr III., balkánské války, slavjanofilství a rozpoutaný šovinismus Zmatení svědomí - Dostojevskij? Velký Inkvizitor: lidé nechtějí svobodu, nýbrž chléb a poslušnost, obojí dává římský systém: liberálně-sociální stát a Řím jako hlava - proti tomu svoboda Kristova: ruský lid, který v sobě [nese] Krista - zde dialektika revoluční, jako u Tolstého (důsledné by bylo: ruský césaropapismus je ruskému lidu cizí). Zpytování svědomí - Solovjev: zachránit západní církev; zachránit duchovní Evropu Tolstoj: Vojna a mír - předalexandrovská Rus: osvícenská šlechta + lid, v něm ""Kristova pravda"", neprotivení se, negace - až dálný Východ, křesťanství zbuddhizované 4) 1905 - 1914 - 1917 nové rány pro šovinistické slavjanofilství: východní nebezpečí, záchrana západu jako vlastní sebevražda, velký podvig - Brestlitevsk, ""válka pro nás neexistuje!"", vykašlání na Evropu, jediný okamžik, kdy revoluce vskutku mohla zvítězit - Evropa mohla [Rusko] zachránit; pokus revoluce evropské - ztroskotává Rusko - zrušeno 5) Stalin - ""socialismus v jedné zemi"" - návrat k myšlenkám dědictví Evropy * žádná Kristova pokora, ale chléb a autorita, poslušnost - ne už jako západní princip, nýbrž jako vydestilovaná esence západní civilizace, v níž západní svět předstižen - první uvědomělé dědictví; perverze západnictví ve slavjanofilství - * po 2. světové válce obecný princip - SSSR jako Hyperevropa - zesvětštění, ale náboženské, s magisteriem a kacířstvími, Marx + Comte! -""racionalismus"" řízení ekonomiky a celého života - hyperrealismus - inženýrství duší - hypermachiavelská politika spojená s opatrností, ale důsledností při rozhodnutí - fobie jako základní princip politiky * politické zdary: zmatek v západním světě, využití jeho porážky v Evropě a paniky v USA * politické nezdary: nepodařilo se úplně rozvrátit Evropu, rozdělit Německo na dva národy, Východ s mohutným sebevědomím v nové podobě, hrozivější; mravní kapitál r. 1917 obětován; sjednocující socialistický princip přestal být 1. výlučným (Čína, evropský socialismus), 2. přesvědčivým * hospodářské úspěchy a neúspěchy: ekonomický materialismus jako princip vyznávaný ústy, ve skutečnosti primát politiky, lépe řečeno zájmů byrokratizované strany; ekonomie válečná - válka pokračování ekonomie jinými prostředky; studená válka jako permanentní stav, diktovaný ekonomií; vyčerpání zdrojů, znečištění prostředí, demografický ústup, rozvrat duchovního života, ztráta morálního principu, důvěřování v pouhou sílu - v šovinismu, demoralizaci a předstíraném ""novém životě"" [je] jediné, co spojuje, jinak nedůvěra a nevíra - * * Dostojevskij - pravoslavné křesťanství je lék nihilismu jako sobornosť * Stalin - jiná sobornosť, na základě Weltgeschichte = Weltgericht, zbožnění či lépe absolutizace dějin - rozklad v dnešní době - již Stalin rozklad té staré, neuvěřitelnost - proto Chruščov tajné, tlumené, a přece doutnající vnitřní odcizení a zoufalství - zbývá jen fyzická síla - dějiny vždy přinášejí příležitost, aby zasáhl i vnějšek * Rusko a Evropa: protiklad Západ-Východ převzat z Byzance, z jejího vztahu k západnímu křesťanství - odtud v Rusku vždy znovu tendence uzavřít se proti Západu, třeba vpustit jej po dávkách dovnitř, ale pak zpracovat v celek nového, lepšího uzavření * Amerika jako dědic Evropy První amerikanizace Evropy - 15. stol., skok Evropy po bohatství světa. Opačně: europeismus nových kolonizátorů - domorodci nejsou ""lidé"", boj proti nim jako proti zvířatům, zotročení Afričanů, přitom - sociální problém vyřešen, ale jen pro evropské emigranty. Sev. Amerika: nový národ na nehistorickém podkladě, revoluce jako americký motiv (H. Arendt)1, moderní doba érou revoluce, tj. života bez prokletí vztahů pán-rab, [života] nelidského, aby mohl existovat lidský život - tento motiv zpět do Evropy: Druhá amerikanizace Evropy od 18. stol. - éra revolucí. Země rovnosti - nebezpečí rovnosti - Tocqueville.2 1. a 2. polovina 19. stol. - cesta na Západ, do volna, ""nekonečna"". 2. polovina 19. stol. - průmyslová civilizace bez historie a útlumů všeho druhu, které v Evropě [byly] působivé: církve, feudální dědictví, konflikt industrie-velkostatek atd. Biologická filosofie, evolucionismus, empiristické pokrokářství - vrchol empirismu: pravda = úspěch, likvidace všeho náhledu, redukce na nahodilosti (Aristotelés to viděl u Démokrita). 1. a 2. válka: Evropa = 0, pokračování v evropském útoku na bohatství světa s novou intenzitou a metodami; atomický věk a věk automatizace, komputeru, informace, behaviorismu, člověk imituje mašinérii. Třetí amerikanizace po 2. světové válce Vliv na vědu, odstranění filosofie, konec theologie, zvrat liberalismu v politický business, zmasovění všeho života v povážlivé, průmyslově-produktivní formě; ""svoboda"" zlikvidována mechanismem, který vyprodukovala, mechanismem rovnosti; víra ve vypočitatelnost všeho, která produkuje chaos; ""dělník"" princip - dialektika bezbolestnosti; chaotizace světa jeho domněle racionálním využitím = pustošení planety v gigantické formě - první objevují ""meze růstu"", vnitřní kontradikce. Konfrontace: s poevropským světem - Čína, Vietnam, Jižní Amerika - nepochopení; s druhým dědicem - SSSR - panika. * Duchovní problémy ""poevropeismu"" Existuje ještě nevyčerpaný moment evropského dědictví? Nihilismus - Co [je] tu nevyčerpatelné: starost o duši jako mravní osa, mravní nahlédnutí. Věda a její morální základ: dopad - závaznost ve vědě. Věda jako technika - Amerika: věda = technika, linie Scheler - Husserl - Heidegger v pojetí techniky; s vědou jako technikou možno zkombinovat, sloučit všecko. Ale stagnace hrozí - studená válka - blok: ekonomie - věda - technika (k míru). ""Kvantitativní"" měřítka - (Scheler: analýza ""panského vědění"" jako mechanismu a matematismu; Husserl: vyprázdnění formalismu a strukturalismu; Heidegger - spojení struktury a síly, Nietzsche heideggerovsky interpretovaný) - ekonomický růst jako měřítko ""pokroku""; duše a pokrok; vztahujeme se nikoli již k věčnosti, nýbrž k času, budoucnosti; budoucnost a přítomnost - proto ztrácíme duši; zapomenutost nesmrtelnosti - zapomenutí na duši, a přece ""pokrok"", jako náhražka náboženství, [je] možný jen tajným rekursem k duši, k jejímu rozmachu mimo bezprostředno, mimo individuum, k ""transcendování""; Křesťanský mýtus o návratu do ráje sekularizován, a tím zároveň zabsolutněn, ve dvou válkách a studené [válce] se stal démonickou silou zpustošení; nihilismus směřuje vskutku k nihil, ke katastrofě ekonomicko-demografické; struktura [má] dvě stránky: 1) totalita (s opozicemi a jejich zákony) 2) vyprázdnění skutečnostního obsahu existence, strukturalismus a nihilismus; konec utopie v dvojím smyslu 1) realizovatelnost 2) konec zběsilého infinitismu – proti ""principu naděje"" v utopickém pojetí, proti šílenství nejen kvantitativního pokroku, ale i toho, co jej nepřímo podporuje a povzbuzuje; přirozený svět a reflexe - metafyzika, ""pravý svět"" a přirozený svět - Platón nenapsal systém druhého světa; starost o duši, nesmrtelnost, věčnost - Platón, Démokritos, Epikúros, Stoa; člověk a kosmos - vyrovnání v kosmu, konečné postavení člověka, člověk hledající rovnováhu, vyrovnání místo zmocnění se skutečnosti - cesta k být místo mít; zpět od 15. stol. - μετάνοια Evropy - splatit dluh Evropy světu v planetární éře; Evropa - nahlédnutí - starost o duši v podobě mravní filosofie - metafyziky - filosofie státu a práva - theologie a církve; nahlédnutí a technika - skok do světa a zmocnění [se] světa - starověká skepse - zda máme nahlédnutí? Moderní skepse k nahlédnutí samému, je to jen zkratka ovládnutí; ale nahlédnutí je samo prvotně praktické nahlédnutí; žádné ovládnutí není možné bez určité míry praktického nahlédnutí, bez orientačních bodů jednání, které následkem toho [jsou] vždy v poli jasnosti; nahlédnutí ve svých kořenech - svědomí - vědomí - vědění. * Již v antice [je] starost o duši též spojena s věčností, která není ""nesmrtelnost"", stálé trvání duše, přežívání v sobě samé, nikoli v druhých: Démokritos, Epikúros - nicméně věčnost. Platonismus [je] u konce - ve smyslu ""pravého světa""; ""přirozený svět"" je naše pravé místo, od něhož se sice stále odrážíme konstrukcemi, ale ty mají smysl jen v něm. Ale platonismus [je] reflexe. Spojit reflektovanost s přirozeným světem, získat v něm půdu pro naši lidskou věčnost a následkem toho ""božskost"". Jedinost a mnohost světů. Nauka o antinomiích: čas konečný, tepelná smrt jako jeho moment. Nadčasovost pravdy a vztah k nadčasovému v této ""síle"" člověka. Láska k jedinečnému a zároveň k věčnému. Krach starých systémů - protože nedokázaly to, co Platón hlásal: sjednotit věčné a jedinečné, uspokojit touhu po věčnosti a starost o duši zároveň s objektivní pravdou o faktickém universu - nedokázaly člověka osvobodit, nýbrž zotročily [ho] naopak, nenaučily jej spojovat statečnost s duchovností. Platón - každý neúspěšný státník vinen sám, Evropa vinna svou katastrofou. * II. Co se v poevropské době nezbytně odehrává Poevropská doba není poevropská jen, protože evropská hegemonie padla, nýbrž protože je post-metafyzická. To znamená po duchovní stránce: zdá se, že naše náboženství, křesťanství, se definitivně zhroutilo. Pokusy vybudovat křesťanství, theologii, praxi bez metafyziky jsou dřevěné železo, je-li pravda, jak [jsem se] shora pokusil ukázat, že křesťanství není možné bez transcendentního světa, a ten bez metafyziky. To se také po 2. válce empiricky konstatuje. Křesťanství daly nový impuls v poslední době[:] 1. zhroucení světských utopií 19. věku, 2. nepřehlednost, jakýsi světonázorový nezájem vědy, 3. praktický pokus o vyrovnání s moderním světem, 4. ekumenismus. Žádný z těchto počinů nevedl tam, kam se zdál směřovat. 1. Utopie se zhroutily, ale neudělaly místo víře, nýbrž skepsi. 2. Nezájem vědy ustupuje dnes poznání, že v určitých základních věcech [jsou] světonázorové důsledky přímo zdrcující (biologická genetika!). 3. Ve vyrovnání s moderním světem se dogma rozplývá. 4. V ekumenismu se ztrácí vyhraněnost konfesí, náboženství ztrácí charakter, ze strachu před tím se stává ekumenismus neúčinným, omezuje se na protest. Ale i kdyby se ukázala další setrvačná tendence, kdyby trosky opět se vlekly dále, jsou církve hluboce kompromitovány svými kolizemi s politickým životem a situacemi; jsou do hloubky zpolitizovány a udržují se touto neupřímností, jsou to na jedné straně orgány opozice, která v jiné formě není dovolena, na druhé opozice, která nechce být viděna jako politická. Hlavní důvod další existence církví tudíž 5) existence z rozpaků, protože nic jiného tu není, vše ostatní zklamalo; je tu nový útěk z tohoto světa, kterému se lidstvo odcizuje, ale bez onoho mohutného impulsu k jasnosti, k odpovědnosti, k reflexi, který charakterizoval onu starou. Úsilí o názorové vyrovnání církví s dnešním světem jdou často falešným, tradičním směrem: usilují o novou metafyziku. Chtějí dělat vědu metafyzickou - Teilhard de Chardin ve stopách Bergsonových. Nový ""animismus"": hledá se cosi za fenomény vědy, jako věda domněle hledá cosi za fenomény denního života. Je-li možná metafyzika, pak v Kantově smyslu jako nauka předpokladů možnosti vědy, jako rozbor těch pojmů, s nimiž věda nezbytně pracuje, ohledání jejich skladby a možností variačních pásem tam, kde se dříve předpokládala jednoznačnost. Ale Kant měl svůj dualismus, svůj rozdíl jevu a věci o sobě, a právě ten je dnes neudržitelný, právě ten po Hegelovi padl: sama metafyzika se ho vzdala. A metafyziku postavenou na hlavu pak ještě stále udržovat jako metafyziku, jako dialektický materialismus, je počínání, jehož smysl těžko nahlédnout. Řešení za těchto okolností nemůže přinést ani domnělá racionalita, ani mystika onoho světa, nýbrž reflexe se musí vrátit ke svému východisku, kterým je přirozený, tento svět, ale jakožto svět, a to, co je přirozenou půdou reflexe na tento svět - svědomí a oblast morálního fenoménu. Pochopit, že to není suplement, náhražka, nýbrž základ a princip. Právě tak jako od první metafyziky je třeba získat distanci vůči druhé a jejím důsledkům zjevným i skrytým. Svět a člověk není to, co říká věda na prvním místě. Věda [je] jen schematická struktura, a to především struktura působení. Věda ukazuje působnosti, předvídatelnosti, ani jedinečnosti, ani celek jako takový. Monopolizace, etatizace, ideologizace vědy v dnešní době - pomocí této druhé metafyziky. Věda je hlavní moc, proto též hlavní státní moc. Není vždy důležité jen [to], co vykonává, nýbrž především [to], že její instituce všechno ""vědecké"" snažení kontrolují a kanalizují, aby se nic neodehrálo mimo ně, vnějškově ani vnitřně. Proto: specializace ad extremum spojená se ""světonázorovým"" diletantismem, nenávist k filosofii jako problematizování a stálé možnosti nepředvídatelných myšlenkových obratů. Též skeptická filosofie nebezpečná. Tak se ukazuje dnešní gigantický nadstát nástupcem suverénního státu 19. století s jeho státní ideologií - jenže teď je věda touto ideologií. Jako přežívají církve, tak přežívá i tento stát, ve skutečnosti se mu publikum, jeho obyvatelstvo, vnitřně odcizuje stále víc. Tento proces vnitřního odcizení je výsledkem onoho přehnání, převystupňování použití vnější síly, které se projevuje ve válkách, represích, prolhanosti propagandy, pokusech vládnout na všech frontách, i [tam], kde [je] to nemožné. Ve vědě je metafyzika všude, kde vystupují absolutní objektivní síly a entity: hmotný svět jako samostatná, zcela odlišná realita; stát jako pozemské božstvo, vyžadující bohopoctu a lidské oběti; ""dějiny"" a ""revoluce"" s týmiž nároky nehledícími na žádnou pravdivost vnitřní a vystupující s nepodmíněnými nároky na jednotlivce, národ... Všechny tyto entity jsou zahrnuty mlčky v naší soudobé vědě, jsou to její nereflektované, pseudoreflektivní komponenty, sekundárně přirozenosvětské. Žádný stát dnes nemůže nechat pěstovat ""čistou vědu"", protože musí při jejím pěstování myslet na sebe, věda se mu musí vyplácet, sloužit jeho ekonomice a podpírat jeho sebedůvěru, jeho názor, že má pravdu, neopřený o reflexivní kritické zamyšlení, nýbrž o tradici a vůli k sobě. V tomto smyslu může být i pozitivismus metafyzický - opírá-li se stát o theologii a má-li [vést] pozitivismus autorizací k ""víře"", tj. blahovůli k církevním tradicím. --------------- ------------------------------------------------------------ --------------- ------------------------------------------------------------",0
951,1100,Die nacheuropäische Epoche und ihre geistigen Probleme,1988,,0
952,1101,O vědecké morálce,1988,,0
953,1102,O principech vědecké morálky,1988,,0
954,1103,PÉČE O DUŠI,1988,,0
955,1104,Problém počátku a místa dějin,1988,"Problém počátku a místa dějin1 (1974) To, o čem chci dnes mluvit, je dávný problém. Jsou někteří spisovatelé a myslitelé, kteří tvrdí, že dějiny jsou všechno, že od té doby, co se v přírodě a ve vědách vůbec uplatnil evolucionismus, musíme vlastně veškerý svět chápat jako proces, a následkem toho jako dějiny. Jsou slavné výroky, které jdou tímto směrem: klasikové marx-leninismu kupř. tvrdili, že existuje jenom jedna věda – věda historická. Dále si vzpomeňte, že existují slavná díla, která se jmenují ""Historie světa"" a která začínají mlhovinami atd. Jiní – a ne právě malí myslitelé – byli v tomto ohledu skromnější, diferencovanější. Pro Hegela určitě neexistují dějiny jinde nežli tam, kde je člověk, a nedá se ani říci, že veškerá area lidskosti je u Hegela pokryta dějinami. Já se domnívám, že směšování přírodní evoluce s dějinami a navazování lidských dějin na evoluční proces v přírodě musí v posledním rezultátu vést k naprosté nejasnosti o tom, co je příroda, i o tom, co jsou dějiny. Pokusím se narýsovat pohled, který je z velké části úplně opačný, úplně protikladný tomuto příliš širokému a štědrému pojetí, které název dějin dává kdečemu, kdejakému přírodnímu procesu evoluce. Domnívám se totiž nejenom, že ne veškeré lidstvo má dějiny ve vlastním smyslu, nýbrž že ani ohromná část těch lidských společenství, která my známe, je nemá. Dokonce ani taková společenství, která kupříkladu mají anály, zápisy a záznamy, nemusí mít ještě historii. Myslím, že dějiny nezačínají tak, jak se mnozí domnívají, totiž tam, kde lidská paměť na sebe bere určitý společenský ráz. Tahle moje teze jde přitom ale ruku v ruce s určením, podle kterého k povaze člověka patří dějinnost. Člověk je charakterizován tímto rysem, který nazývám dějinností, ale to ještě neznamená, že každý z těch, kdo jsou charakterizováni dějinností, je také spoluúčasten dějin. Co rozumím tou dějinností, povím za chvíli. Též bych se jen tak anticipando zmínil o tom, jak si představuji, čím jsou dějiny rýsovány, co je určuje jako dějiny, a několika črtami bych naznačil jejich průběh. A to proto, abych předem upozornil, kam ty úvahy směřují. Podle mého tedy dějiny vznikají tím, že lidé určitého kulturního okruhu, určitého společenství začnou tvořit v tomto společenství něco takového jako prostor veřejnosti. To znamená, že lidé vytvářejí společenství, o kterém sami vědí a které sami chápou jako své vlastní dílo, ne jako něco daného vyššími mocnostmi, které vládnou koneckonců nade vším, ne tedy jako dílo přírody, ať už jakkoliv pojaté, kupř. tím pradávným archaickým způsobem jako výron nějakých vyšších prasil a pramocností – nýbrž právě jako svoje vlastní dílo, které vytvářejí jedni pro druhé a kde člověk jako člověk, tzn. ze svobody, z této své vlastní možnosti, vytváří základní předpoklady svého života pro druhé, pro potomky. A kde se snaží tuhle možnost jakožto základní lidskou možnost uhájit, tedy kde tohle chápe a kde chápe, že tohle je úloha základní, a kde se této základní úloze člověka ze všech sil věnuje. Je to úkol nesnadno splnitelný, zvláště v tom prvním náporu, v kterém se něco takového podařilo. Podařilo se to jenom na jednom místě naší planety – a vzruch, který tento čin způsobil, trvá svým způsobem dodnes, poněvadž tento problém se řešil znovu a znovu, novými a novými prostředky. A je podivuhodné, že kontinuita tohoto problému se nejenom udržela, nýbrž že se do jeho rámce povlovně, takovou generalizací přes katastrofy, zařadil čím dál tím větší okruh lidství a že ta úloha v jistých obměnách trvá dodneška, a to tím způsobem, že z toho prvotního impulsu posléze, po tisíciletích vzniklá technická civilizace objímá celou planetu a umožňuje tím, aby veškeré lidstvo se dostalo do tohoto jednotného procesu. Toto jsou dějiny, podle mého. Tzn. dějiny nemá člověk od začátku, dějiny nemá člověk také ze své povahy dějinné bytosti, nýbrž až v určitém zformování toho, čím člověk je jako dějinná bytost, až při určitém pojetí dějinné úlohy, takovém, že ta úloha je na jedné straně schopna kontinuity a na druhé straně variace a zevšeobecnění pro další a další lidstva. Z toho by dále vyplývalo, že lidstvo jako takové není dějinný pojem. Lidstvo jako takové má jednotu biologického druhu – nic víc. Myšlenka, že existuje jednotné lidstvo, ovšem není původu biologického, ta je původu mytického, a to židovsko-křesťanského. Zejména křesťanství má zásluhu o tento pojem lidstva jako něčeho jednotného, a to jednotného ne biologicky, nýbrž v jistém plánu posvátné historie. Do toho patří příběh o prvotním pádu, spáse atd.... Ale existuje skutečně něco takového jako historická jednota lidstva? Historická jednota lidstva v křesťanském pojetí má smysl, poněvadž tam je lidstvo zapjato do jednotného proudu smysluplného dění, smysluplné úlohy, která trvá od počátku světa až do jeho konce. Dějiny, jak já si je představuji, jsou možné jen tím, že existuje takováto jednotná úloha pro generace jistého lidského společenství, úloha, na které se stále znovu a znovu dá pracovat a která ve všech těch variacích zůstává nějakým způsobem stejná. Bez takového jednotného konceptu neexistuje historie ve vlastním smyslu slova, historie, která má smysl, nýbrž je to jenom kumulace jednotlivých dějů. Je možno se na skutečné dějiny také podívat tímhle způsobem, že to je nakonec beze smyslu a že to jsou, abychom tak řekli, jízdy potulných rytířů. Ale myslím, že by takový pohled západní historii ubližoval. Proč mluvím o západní, a nikoliv o evropské nebo západoevropské? Poněvadž historie v tom smyslu, jak jsem teď o tom mluvil, historie jako proud smysluplného lidského jednání, který je seskupen kolem myšlenky veřejného prostoru, prostoru veřejnosti, který budují lidé sami ze svobody pro sebe a pro sobě rovné – tento koncept není idea vtažená do toho dějinného proudu takříkajíc zvenčí, nýbrž je to něco, co v tomto proudu samotném vzniká, co se tam dá dokumentárně prokázat. Co je tam, abychom tak řekli, o sobě, ale zároveň také pro sebe, tak, že to té ideji nejenom odpovídá, nýbrž že ti lidé, kteří za touhle ideou jdou, o ní skutečně také vědí, vědomě se k ní hlásí a vědomě ze svobody a z lidské moci budují to, co jsem nazval prostorem veřejnosti. Když se to pokouším takto definovat, je v tom anticipována celková koncepce dějin, což tedy znamená, že z tohoto hlediska bude potom nutno interpretovat jednotlivé velké etapy dějin, že ty velké etapy dějin nemohou být definovány nijak zvenčí, nýbrž musí se definovat takříkajíc samy vzhledem k této základní úloze. Nyní k distinkci mezi dějinností a dějinami. Člověk je dějinná bytost. Zvířata nejsou dějinná, a tím méně všechno ostatní, co se ve světě vyskytuje, poněvadž i když zvířata vznikla nějakým evolučním procesem, i když celé universum je v pohybu, který má jistou objektivně definovatelnou podobu, ať už je to energetická degradace nebo v rámci té energetické degradace se odehrávající integrační a evoluční dějství, tak to všechno jsou procesy, které se odehrávají objektivně ve jsoucnu, jež vnitřně nemá žádný vztah k sobě. Jsoucno této objektivní přírody je těžko určit po kvalitativních stránkách, ale jeho bytí se určí v kontrastu vůči lidskému bytí tím, že má-li být toto jsoucno uvedeno ve vztah k bytí, musí se to dít zvenčí: někdo takový jako člověk musí o něm moci říci, že je, že existuje a že je takové anebo jiné. S tím souvisí, že jsoucno z ""vnějšího"" světa se nemůže samo sebou ukazovat, samo sebou zjevit. Kdežto člověk je bytost, jejíž bytí má povahu docela opačnou. Člověk je taková bytost, která se celým svým bytím vztahuje k tomu, že se ukazuje. A tohle, že se ukazuje, to je součástí toho dalšího, že totiž má vztah nejen k tomu, čím právě je, nýbrž také k jiným možnostem svého bytí, že je to bytí v možnostech. Člověk je v různých možnostech, jak existovat, ale nemá ty různé možnosti před sebou jako představy, nýbrž jistým způsobem těmto svým různým možnostem vždycky rozumí, aniž by o nich nějak přemítal, aniž by na ně nějak výslovně reflektoval. Člověk se zajímá o sebe. Zájem o vlastní život – to je něco takového, co nejhloub charakterizuje člověka. A jenom taková bytost, která se může zajímat o svůj způsob bytí, protože má před sebou různé možnosti, jedině taková bytost je sobě samé zjevná a následkem toho, poněvadž ví o sobě jakožto bytosti situované, umístěné do světa, konečné, potřebné atd., poněvadž tomu všemu rozumí, právě proto rozumí i jiným věcem, nežli je ona sama. A právě proto není člověk nic jiného nežli toto světlo zjevování sebe a druhých věcí. Ale pakliže je tomu tak, pakliže je člověk takový tvor, který podstatně není lhostejný vůči sobě a který je podstatně jasný a jasnost tvořící, pak k tomu také patří, že není nikdy prostě jen pouhým faktem, něčím takovým, co se pouze vyskytuje, nýbrž že musí své bytí vždycky teprve přijmout a vytvořit, že je z velké části svým vlastním dílem. Svým vlastním dílem ne v tom smyslu, že by se stvořil, nýbrž že svoje bytí přijal a teď za ně zodpovídá, a zodpovídá za ně tak, že ze svých základních možností jistou volí, a tím, že volí a za tou možností jde, tím ze sebe dělá něco víc nežli to jsoucno, které se prostě akceptuje, nebo, lépe řečeno, nemá možnost ani se akceptovat, ani neakceptovat, nemá možnost být k sobě ani lhostejné, ani nelhostejné a které tak, jak je, prostě je. Člověk je ten, který nese a koná své bytí, a tohle je jeho dějinnost. On není tím, čím je, abychom tak řekli, hotově z rukou přírody. On se nějakým způsobem dostal, ale teď je mu to svěřeno a musí ze sebe udělat to, čím může být – to je jeho odpovědnost. A teď – a to je důležitá věc – ty dvě základní možnosti jsou: buď se nechat nést tím, co už zde je, co už člověka oslovuje z jeho okolí, od jeho bližních, od tradic, které ve společnosti platí, od toho, co je už vypracováno a připraveno pro jeho pohodlí a eventuálně pro to skromné živobytíčko, pro, jak říká Nietzsche, ""sein Lüstchen für den Tag und sein Lüstchen für die Nacht"";2 anebo druhá možnost, žít svědomitě, tomuhle všemu se vzepřít a tím, že chce mít svědomí a svědomím žít, tím potom žít zodpovědně. V této alternativě spočívá lidská dějinnost a tahle alternativa charakterizuje člověka vždycky. Ale vidíte sami, že žít v této alternativě neznamená ještě vyhmátnout úlohu, která nadindividuálně a v generativních souvislostech určí člověku cíl, který je s to nějak prodchnout celé společenství. Úloha, která má význam historické úlohy, nebude ovšem moci být beze vztahu k základní dějinnosti člověka. Dějinnost člověka přece spočívá v tom, že se v něm způsobem hlubším nežli způsobem poznání ryze intelektuálního odehrává bytostně problém pravdivosti a pravdy. Člověk, protože může žít takříkajíc od sebe jakožto toho světla, které teprve všechno osvětluje, je bytostí pravdy. On tím světlem nejenom sám je, nýbrž zároveň tím světlem, kterým je, jsou osvíceny všechny ostatní věci, pokud mohou vnikat do jeho ""životního kužele"". Tento rys, že člověk celou svou bytostí je bytostí pravdy, jistě bude nějakým základním způsobem určovat i problém historický. Ale sama o sobě je dějinnost struktura, která může dojít své realizace a svého vyplnění v individuálním životě. Nerýsuje nezbytně něco takového jako linii nadosobní. Tato nadosobní linie je ovšem pro dějiny nepochybně navýsost důležitá. Právě z důvodu pochopitelné kontinuity kladly nejvýraznější filosofie dějin centrum dějinné úlohy do lidského rozumu a jeho vývoje. Rozum byl pojat jako jedna ze schopností člověka – schopnost obecného a nutného poznání. A tuto schopnost chápat obecné a nutné pojali někteří, třeba Hegel, jako to, co tvoří vlastní jádro všeho bytí. Vypadá to na první pohled tak jaksi divně, že nějaká část universa, a to dokonce část představovaná takovou prekérní bytostí, jakou je člověk, by měla být samou podstatou bytí. Ale ta myšlenka je přirozeně hlubší. Bytí u německých idealistů je něco, co se nekonstatuje, co se nedává jenom jako fakt, nýbrž je to něco takového, co všechna fakta podkládá jakožto svobodná činnost. A rozum, který chápe nakonec všechno, je ve své poslední povaze identický s touto svobodnou podstatou universa. Dějinnost člověka byla chápána v některých filosofiích dějin, právě v těch nejvýznamnějších, z hlediska vývoje rozumu. Jeden příklad je Hegel, druhý příklad je August Comte. Comtova filosofie dějin také chápe dějinný úkol, tu úlohu, kterou dějiny řeší, jako úlohu položenou rozumem a rozumu, našemu intelektu, který se jistým způsobem vyvíjí, a to tak, že v každém oboru poznatků prochází zákonitě určitými etapami. A smysl úlohy, která je uložena dějinám, je v tom, že dějiny mohou vyústit teprve po dlouhé práci ve stav, kde všechna lidská individua jsou v poměru harmonie, a to proto, poněvadž vnitřně došlo k souladu mezi všemi, mezi jejich názory. Ten intelektuální vývoj je ze začátku velmi nerovnoměrný, ale je všude zákonitý a vede nakonec k harmonickému výsledku. Já se domnívám, že ti myslitelé, kteří takovým způsobem problém dějin, totiž tu úlohu dějin, formulovali z hlediska rozumu, sice něco velice podstatného viděli a cítili: oni viděli, že tu musí být určitá celková, kontinuální, kontinuum tvořící úloha, ale s tou úlohou začali trochu příliš vysoko a příliš se jí vzdálili tomu, co člověk jako člověk ve svém životě vždycky dělá. Činnost rozumu a jeho vývoj je záležitostí určitých funkcionářů lidstva v oblasti rozumového poznání. Kdežto dějiny přece netvoří tito funkcionáři lidstva. Ostatně Hegel kupř. si toho byl vědom a věděl, že filosofické formule jsou formulacemi něčeho, co nevědomý duch už vykonal na své pouti za sebou samým, a filosof potom, když je dílo hotové, je s to to konstatovat. Pak ale, je-li tomu tak, je přece něčím velmi problematickým ten další krok, který se snaží ukázat, že v tom čistě rozumovém pochodu je obsaženo něco takového jako poslední telos, cíl a smysl toho všeho, co v lidském dění bylo do té doby aktivně vytvářeno. Na první pohled vypadá to, co Hegel formuluje jako úlohu a smysl dějin, dost podobné tomu, o čem zde byla řeč. Já jsem řekl: ze svobody budovat prostor veřejnosti pro sebe a pro ostatní. A Hegelova filosofie mluví o tom, že dějiny jsou pokrokem ve vědomí svobody. Ten pokrok se odehrává tím způsobem, že různá lidská společenství si různým způsobem uvědomují svobodu člověka. Když jsem mluvil o tom, že lidé ze svobody budují prostor veřejnosti pro sebe a pro sobě rovné, co jsem tím chtěl označit? Ze svobody – tzn. ne nuceni, z vlastní iniciativy, kvůli sobě a u vědomí toho, že rezultát je jejich dílem. U Hegela to slovo svoboda má poněkud jiný význam, u Hegela svobodný je nikoliv člověk jako takový, člověk ve své konečnosti, nýbrž svobodný je ve skutečnosti duch a duch je ve své podstatě rozum. Proto je Hegelovo pojetí – i když časem se bude zdát, že se s Hegelem setkáváme, nebo dokonce shodujeme – něčím hluboce odlišným od toho, co nám tane na mysli. Hegelovo schéma, že ve starém Orientě ještě lidé nevědí o svobodě ducha, a proto svoboda ducha je tam jenom symbolizována svobodou neomezeného vládce; u Řeků že je sice vědomí ducha, vědomí svobodného rozumu, ale že je omezeno na určité privilegované; a teprve v křesťanství že přichází princip ducha jako něco všeobecného a samozřejmě s novými společenstvími, s novými národy – toto schéma, které Hegel předestírá, je velká spekulace. My však nechceme spekulovat. Způsob, jak my přistupujeme k tomuto problému, je zásadně odlišný. To nemá být spekulace o dějinách, nýbrž má to být výklad dějin z lidské dějinnosti a z toho, jak se za určitých okolností na základě lidské dějinnosti a s jejím využitím vyváří úloha, kterou lze konkrétně v dějinách vysledovat v jejích možnostech a proměnách. A z tohoto hlediska jsou dějiny dějinami Západu, protože ta úloha vzniká se vznikem řecké πόλις, po její katastrofě přechází na imperium romanum a po katastrofě této své další etapy, skrze novou veřejnost, kterou tvoří církev, a skrze myšlenku sacrum imperium, s kterou jde ruku v ruce křesťanství, je předávána na stále další a další teritoria a další a další národy – na středověk. A středověk je pochopitelně už kontinuální půda pro otázky, který hýbou námi. Tuto kaskádu: polis, imperium romanum, sacrum imperium, moderní doba, tu teď nechci konkretizovat, to by bylo předmětem dalších výkladů. Proč zrovna vznik πόλις je tak důležitý, proč jej považuji za vlastní vznik dějin? Což před vznikem řecké πόλις neexistovalo už smysluplné dění, které právě k něčemu takovému jako tato obec směřovalo? Což ty ohromné organismy starého Orientu, ty obrovské státy a soustátí nejsou historická fakta? Odpověď na to dává analýza toho, jak se ta společenství sama chápala, a to je obsaženo přirozeně v jejich ""ústavách"", ve způsobu jejich zákonodárství, ve způsobu života v nich. Všechny tyto předřecké útvary, ať už jsou trvalé anebo efemérní, jsou veskrze pojaty jako společenství založená, abychom tak řekli, na věky věků – a na věky věků jsou založena proto, poněvadž nejsou lidským dílem. Jsou to společenství, kde rozdíl mezi světem a společenstvím není jasně vyrýsován. To se jeví v tom zvláštním rysu, že vládcové těchto společenství jsou vyšší bytosti – buď jsou to přímo bohové, anebo jejich zástupci, jejich majordomové. Ve všech těchto společenstvích, i v těch, abychom tak řekli, nejpraktičtějších a nejosvícenějších, těch, která jsou nejsilněji racionalizována – a racionalizována jsou tato předoasijská společenství všechna už tím, že všechna spočívají na písmu a byrokracii – i v takových je celá obrovitá obec dirigována čímsi jednotně nadlidským. Neexistuje tam ostrý předěl mezi tím, co je lidské dílo, a tím, co je od přírody zde a dáno. Proto také vládce zodpovídá nejenom za svoje činy, za to, co my bychom nazvali politická rozhodnutí, nýbrž zodpovídá také za přírodní události. Jak říká francouzské přísloví: Il fait la pluie et le beau temps.3 Mohlo by se říci, že dá-li Xerxés bičovat Helléspont, když mu zničí mosty, po kterých vojsko má přejít z Asie do Evropy, jak vypráví Hérodotova anekdota,1 pak to je z tohoto hlediska úplně důsledný čin – zbičovat moře. Že kupř. čínští císařové právě za tuto přírodní stránku nesli odpovědnost, to souvisí s jejich charakterem synů nebes a prostředníků mezi nebem a zemí. Tento rys je všem předoasijským společenstvím vlastní. S tím souvisí také další, že totiž veškerá ta společenství jsou zaměřena především na udržování života těch, kdo jsou do toho společenství zahrnuti. Ta funkce je nakonec funkce nutností životních. U velkých říší, které vznikly v povodí řek, je to zejména patrné na tom, že jedna z hlavních funkcí je tam udržování zavodňovacích zařízení, které je možné jenom ve společenství, a ve velkém společenství, které tady takříkajíc objektivuje svoje životní funkce ustavičně vyžadující svou daň do takového systému prací, který musí tím společenstvím být ustavičně obstaráván. A přirozeně ten, kdo toto všechno diriguje a nad tím vším stojí, ten sám není tak úplně členem toho společenství, poněvadž on je božská bytost anebo její zástupce. V tomto smyslu si myslím, že Hegelova filosofie dějin kupř. jde úplně jaksi mimo. Ta funkce toho jediného, který stojí v čele, to není funkce, která by byla členem té řady svobody. Ten vládce není s těmi ostatními na stejné úrovni bytí a nereprezentuje lidskou svobodu. A právě z tohoto důvodu se pokouším navrhovat, aby lidské dějství bylo děleno – na nehistorickou epochu, kde neexistuje něco takového jako kolektivní paměť a samozřejmě písmo, které s tím souvisí; – na protohistorii, do které spadají tyto veliké říše; – a posléze na historii ve vlastním smyslu slova, kterou zahajuje vznik řecké πόλις. Vznik řecké πόλις je právě vznikem té skutečnosti veřejnosti – obec, stát jakožto uvědomělé dílo lidí pro lidi. V hellenismu se toto pojetí potom začne konfrontovat s pojetím orientálním. Řecký svět po zániku πόλις ve vlastním smyslu – a to je hellenismus – prochází strašnou krizí. Ale mezi tím filosofové už tento problém vzniku společenství z lidské svobody a pro lidi reflektovali a tato tradice se udržela. Když Římané kupř. uvažují o své res publica v termínech řeckých filosofů, pak přenášejí na novou skutečnost něco, co svým ideovým základem tkví v myšlení a konání řecké πόλις. Je sice pravda, že reflexe řeckých filosofů o řecké πόλις vedla svým způsobem z toho lidského společenství ven, k něčemu, co je nad lidským společenstvím a co je věčné. Když Platón napsal svoje dílo o státu, tak stát založil na idejích, tzn. na pravém jsoucnu, pravém bytí, které není z tohoto světa. Ale právě ten moment, že stát, dílo lidské svobody, bylo vytrženo touto reflexí úplně z tohoto světa zde kolem nás a založeno v něčem, co není z tohoto světa, to ukázalo cestu z těch dilemat hellenismu. Nikdy už se nevrátila lidská reflexe o státním společenství do přírody. Nýbrž i tam, kde se potom snažila o založení společenství v absolutnu, v něčem božském, i tam zůstala ostrá cézura mezi světem a státem. Je ale třeba si ještě dále říci, proč řecká πόλις je tak důležitým momentem historie vůbec. Řecká πόλις je skutečně dílo svobody, nikoliv svobody všech, pochopitelně, ale je to dílo svobody těch, kteří mají, abychom tak řekli, životní nutnost za sebou. Řecká πόλις předpokládá řeckou rodinu. Řecká rodina, οÉκος, to je společenství, kde se pracuje a eventuelně vyrábí, tam se dělají, připravují všechny životní potřeby. Ale dělají se proto, aby ten, kdo koneckonců řídí tuto přípravu života, byl uvolněn pro život v obci. A život v obci je život pro obec, věnovaný obci. A zde máme něco takového, v čem se dáme Hegelem rádi poučit – ti, kdo zakládají obec pro sebe navzájem, ji zakládají tak, aby mezi sobě rovnými došli uznání. Oni ji nezakládají z důvodů životní nutnosti, ta obec je něco lepšího. Aristotelés říká, že obec tady není pro život, nýbrž pro dobrý život. Ten dobrý život, to je život, kde se mohou lidé ukázat ve své ἀρετή, ve své výtečnosti, v něčem takovém, co každý nedovede; tam se teprve ukáží ve své schopnosti konat velké činy. Aristotelés na začátku první knihy Etiky Nikomachovy rozlišuje tři druhy života, které jsou důstojné svobodné bytosti, muže svobodného. To je βίος ἀπολαυστικός, život požitku, βίος πολιτικός a βίος φιλοσοφικός. Ten, kdo je uvolněn od životních nutností, má tuto volbu. Βίος ἀπολαυστικός je v podstatě věnovaný erotice. Aristotelés upozorňuje na to, že βίος ἀπολαυστικός je sice naplněním života svobodného, ale že to není člověka důstojné, poněvadž ἀπολαυσις je společná lidem a zvířatům. Kdežto politický život už je něco vyššího. Svobodný život je jistá možnost dosáhnout štěstí. To může jen svobodná bytost. Otrok je zásadně vyloučen z něčeho takového jako štěstí. V ἀπολαυσις, v pohroužení do rozkoše, sice jsou vzdálena všechna nebezpečí, ale to štěstí, kterého svobodný člověk dosahuje, je, abychom tak řekli, zvířecího druhu. Ten, kdo se věnuje politickému životu, riskuje sice všechno, nežije naprosto v žádné idyle, nýbrž pravý opak, žije ve vichru veřejnosti. Ale energie, kterou do toho vkládá, působí, že štěstí, které vyplývá vždycky z průběhu života svobodného, dosahuje docela jiného niveau a nemá se smyslovostí už takřka nic společného. Právě v tom drsném zápase a sebezapření, které člověk politice se věnující musí vyvinout, v tom má svoji novou kvalitu, svůj nový způsob. A pak ještě βίος φιλοσοφικός, který je mimo oblast politiky ve vlastním smyslu, i když pro filosofy v obci je tím životem nejvyšším. Analýza, kterou Aristotelés provádí, je něco tak mistrovského a hlubokého, že vždy znovu se k tomu musíme vracet. Tak tolik, abych předestřel, že v docela konkrétním smyslu je řecká πόλις místem svobody, místem, kde svoboda jako problém je poprvé viděna a její problém poprvé položen. Pochopitelně, že řecká πόλις je jenom začátek a východisko. Ale zároveň v tom východisku je něco, co neminulo, nýbrž co i nás rovněž oslovuje, jsou tam možnosti života svobodného, života, který se z pouhého fungování stává životem v odpovědnosti, životem svědomitým. Budování prostoru veřejnosti není pochopitelně bez problémů. Účastníci na životě πόλις chtějí být sice každý primus inter pares, ale inter pares4. Každý z nich chce vyniknout, ale chce, aby to jeho vyniknutí mělo, abychom tak řekli, svědky, kteří stojí na téže úrovni, kteří nejsou jeho poddanými, jeho otroky atd., nýbrž on zde usiluje o uznání těmi, kteří jsou neméně svobodni a neméně sobě rovni v tomto usilování. To usilování je samozřejmě dvojího druhu – jednak jsou to činy pro obec, jednak je to budování obce samé. Obec sama je něco takového jako hmatatelná, hmotná realita, je to něco, v čem se společně žije; prostor veřejnosti není jenom nějaký ideální a vnitřní prostor, nýbrž to je skutečné přetrvávající lidské dílo. Jistě, že také tato myšlenka πόλις, jako svobodnými lidmi pro svobodné lidi budovaného společenství, chce, aby bylo věčné, aby trvalo. Také zde běží o něco trvalého, ale sám ten problém, sama ta úloha v sobě obsahuje elementy, které ji vyhánějí z takové statičnosti ven. Mají-li se členové obce osvědčovat, pak se musí osvědčovat ve veliké dynamice činů a vůbec toho, co je důstojno paměti. Zde, v tomto prostoru, se odehrávají skutky, které jsou hodny zapamatování. Veřejný prostor je ovšem ustavičně otřásán dvojí tendencí, která charakterizuje život člověka vůbec. Mluvili jsme už o tom, že protikladem dvou základních možností – protikladem mezi životem, který se prostě spouští, který prostě jenom funguje a který to chce mít co možná zajištěné a laciné, a životem v napětí a vzepětí ke svědomitosti a odpovědnosti – tímto konfliktem se πόλις otřásá stále. Dějiny, které se na její půdě odehrávají, jsou ve skutečnosti z velké části dějinami konfliktů těchto dvou sil. Ten svědomitý a odpovědný je s to vždycky občas tu obec, abychom tak řekli, přivést k sobě, dovede ji zachránit před úpadkem, před úpadkem, který hrozí z ní samotné, z jejího vlastního nitra, tzn. nitra svobodného člověka, žijícího ve dvou základních různých možnostech. A je otázka, zda dějiny vůbec není třeba chápat z tohoto hlediska. Ne z hlediska pokroku u vědomí svobody jako Hegel, ne z hlediska postupného vývoje k definitivní metě inteligence, nýbrž z tohoto hlediska skromnějšího, ale vykazatelného, že totiž člověk se vždycky znovu nějakým způsobem staví proti ustavičně hrozícímu úpadku v životě jednotlivce i společenství – a to zejména ve společenství, které vychází z kontinuity této úlohy, jak jsem ji narýsoval – a že proti té úpadkové tendenci bojuje; že svědomitost, odpovědnost, která vystupuje byť na krátkou chvíli v dějinách, jimi dovede otřást vždy znovu tak, že tato základní úloha lidství nepřestane nám stát před očima. Tím jsem naznačil, kde spatřuji začátek evropských dějin, naznačil jsem také rozdíl mezi dějinností a dějinami, tím spíše rozdíl mezi přírodní evolucí a oblastí člověka, naznačil jsem také, v čem vidím význam vzniku řecké πόλις – řecké obce, v čem vidím úlohu dějin jako kontinua. Ale to, co jsem zde pověděl, je jenom hrubým výsledkem anticipujícím rezultáty rozborů, které by bylo potřebí provést mnohem podrobněji a které jsou pro tyto úvahy základní, protože lidská dějinnost je možná jen na základě určité struktury lidského bytí. Tuto strukturu by bylo potřebí přede vším ostatním rozebrat a předestřít tak, aby bylo jasné, že na jejím základě je něco takového jako úloha budování společného prostoru veřejnosti možné, aby bylo patrné, jak tato úloha zapadá do lidského života, jak z něho vyplývá a zdali v tomto směru budování veřejnosti na základě svědomitého bytí člověka se skutečně dá vyrýsovat něco takového jako celkový smysl lidského života a dějin. Tento úkol jsem si dnes odpustil. V tom, co jsem řekl, byla naznačena mnohá témata. Kupř. téma rozvoje původního konceptu budování veřejnosti v celou periodizaci západní historie, která je v tomto konceptu historií vůbec. Takže členění takového cyklu přednášek by spočívalo v tomto: * založení dějin ve struktuře lidského bytí; * jednotlivé etapy – etapa řecká, imperiální, středověká a dnešní. 1) Druhá přednáška cyklu z roku 1974, který předcházel sepsání Kacířských esejů. Z magnetofonového záznamu stylisticky upravil Ivan Chvatík. Úvodní přednáška nebyla zaznamenána na magnetofonový pásek. Její rekonstrukce nazvaná Poznámky posluchačů z přednášky ""Vznik a konec Evropy"" je uvedena na konci Přílohy II (Pozn. vyd.) 2) ""maličkou rozkoš na den a maličkou rozkoš na noc"" – F. Nietzsche, Also sprach Zarathustra, in: Sämtliche Werke (Kritische Studienausgabe), vyd. G. Colli a M. Montinari, sv. 4, Berlin / München 1980, str. 20; česky: Tak pravil Zarathustra, přel. O. Fischer, Praha 19675, str. 30; Olomouc 19958, str. 14. (Pozn. vyd.) 3) ""dělá déšť i pěkné počasí = je všemocným pánem, rozhoduje sám o všem"" (Pozn. vyd.) 4) ""první mezi sobě rovnými"" (Pozn. vyd.) Herodoti Historiarum, tamt. (Pozn. vyd.) --------------- ------------------------------------------------------------ --------------- ------------------------------------------------------------",0
956,1105,Před-dějinné úvahy,1988,"Před-dějinné úvahy1 Minule jsme hovořili o počátku dějin a zdá se logické očekávat, že náš dnešní výklad se bude týkat průběhu a rozvoje dějin. Ale poněvadž můj výklad už posledně byl jenom improvizací, která měla nadhodit určité otázky a nechtěla podávat soustavnou argumentaci, tak také dnes to budou spíš určité poznámky, které se týkají toho, co jsem se posledně snažil předestřít; a dnešní výklad by vlastně chtěl být ještě fundamentálnější a také preliminárnější nežli ten minulý. Skoro bych to nazval před-dějinné úvahy. Začneme trošku stranou historických výkladů. Pozdní pozitivismus u myslitele, jako byl Richard Avenarius, přišel s důležitým pojmem, který přesáhl rámec jeho vlastní filosofie, totiž s pojmem přirozeného světa. ""Der natürliche Weltbegriff"" je titul jedné z Avenariových knih.1 Termínem ""přirozený pojem světa"" bylo míněno asi tolik: v opozici proti mechanistickému názoru moderní fyziky chtěl Avenarius zdůraznit, že svět, jak jej prožíváme, je skutečný svět. U něho ovšem svět, jak jej prožíváme, znamenal svět, jak jej vnímáme, jak jej vidíme kolem sebe, tedy jak už jsem řekl v opozici proti mechanistické fyzice. Pro mechanistickou fyziku skutečnost, pravá realita, je svět mechanistické fyziky, zatímco vnímaný svět je pouhý subjektivní obraz v naší hlavě – toho, co je ta pravá realita. Proti tomu Avenarius tvrdil, že je potřebí dostat se zpátky k lidskému pojmu světa, podle kterého skutečnost samotná - nebo lépe řečeno realita samotná - je všechno to, co vidíme kolem sebe. Tato oblaka, tato místnost a světlo, které svítí atd., to je skutečnost. Řekl jsem, že tento pojem přesáhl koncept Avenariovy filosofie díky tomu, že Edmund Husserl byl zaujat Avenariovým spisem a že převzal tento problém do svého filosofického konceptu a přeformuloval jej ve svých pojmech. Pro pozitivistu Avenariova druhu spočívalo řešení celého problému v tom, že sama realita se skládá z něčeho takového, jako jsou neutrální data, ani fyzická ani psychická, ale taková, že v různých souvislostech nabývají toho či onoho charakteru. To by znamenalo redukovat svět na soustavu elementů toho charakteru, jako tomu bylo ve filosofii britského empirismu. Také Husserl pochopil, že ten problém ""svět, jak je nám dán"" je jeho problém, že to je součást jeho programu zachytit svět, který se nám jeví tak, jak se nám jeví. Ale tento svět, který se nám jeví, ten není podle něho složen z nějakých takovýchto elementů, nýbrž celý problém je u něho složitější. On jasně vidí, že svět se nedá převést na soubory prvků, které se pracně dávají dohromady klihem nějakých zákonitostí, jednou subjektivních a podruhé objektivních. A že celá ta koncepce neutrálních elementů má v sobě těžké nedostatky, které byly později znovu této filosofii neutrálních elementů vytýkány. Ale nicméně pojem a problém přirozeného světa zůstal pro Husserla základní. A pro fenomenologii vůbec musí mít tento pojem základní důležitost, protože to je ten svět, v kterém se ustavičně pohybujeme, svět, který je strukturován a bohatě vystavěn, aniž by byl výsledkem nějaké pojmové rekonstrukce. On je už jako svět, jako stavba dán. A Husserl pochopil, že problém je v tom, jak formulovat vztah bytosti, která v tomto přirozeném světě je, k jeho obsahu; že na ten problém, na to, abychom pochopili, co přirozený svět vlastně je, nestačí tradiční pojmy, jako kupř. v pozitivismu pojmy z britského empirismu, a tedy posléze pojmosloví pocházející také zase z tradice konstruující myšlenky ovlivněné moderní matematicko-přírodovědeckou metodou, nýbrž že se musí jít hlouběji. Je to právě tento problém, který vedl Husserla k tomu, že přešel od takového pohledu, který klíč ke světu chce najít v jeho obsahu, k pojetí toho, komu se tento svět jeví, komu se ukazuje, poněvadž co se ukazuje, ukazuje se přirozeně vždycky někomu. Otázka je, jaká je podstata, jaká je bytostná stavba toho, komu se ukazuje to, co se ukazuje. Husserlovo řešení spočívalo v tom, že řekl, že svět, jak se nám ukazuje v originále, tento svět vnímaný a prožívaný, můžeme pochopit jako skutečný originál, jako jsoucno, které není jen odlikou něčeho, co se za ním skrývá, jenom tenkrát, když přejdeme od běžného způsobu myšlení světa, který je indikován naším vztahem k jednotlivým realitám v něm, to znamená od takového způsobu, při kterém se ptáme po tom, jaká je struktura a jaké jsou vztahy mezi jednotlivými realitami, od myšlení, kde užíváme svého vědění o těch realitách jako premis k získávání dalších poznatků o těchto strukturách a vztazích, to znamená od myšlení, které se odehrává ve světě, k myšlení světa. Ovšem já nemohu ve stručnosti vylíčit, co toto znamená: přejít od myšlení, které se chce orientovat ve světě, které chce poznávat souvislosti mezi věcmi, kupř. kauzální souvislosti, k takovému myšlení, které chce poznávat, jak se svět jako celek a jednotlivosti v něm ukazují a jak jednotlivé stránky tohoto ukazování světa mezi sebou souvisejí. To je specifická Husserlova problematika, která ho vedla k tomu, že pojal svět ne jako něco, co obsahuje subjekt, co obsahuje naše prožívání, nýbrž naopak, naše prožívání jako něco takového, co obsahuje svět a co v tomto smyslu je nekonečné, poněvadž není omezeno žádnou konečnou realitou, poněvadž nemá žádnou konečnou realitu mimo sebe. Tento problém přirozeného světa jako světa, který se nám dává v originále, ke kterému máme přístup jako k realitě, nikoliv jako k nějakému pouhému odrazu, obrazu nebo odlice, tento problém ho vede k pojetí nekonečného subjektu a nekonečného vědomí. Zkoumání jeho struktur je mu potom vlastním filosofickým polem. Nemohl jsem tady přirozeně povědět, jakým způsobem Husserl konkrétně postupuje, ale vidíte, že tato otázka, zdánlivě triviální, požadavek konfrontace toho, co ustavičně vidíme a prožíváme - a prožíváme a vidíme to jako realitu, která je realitou v nejostřejším smyslu slova -, požadavek udržet tuto samozřejmost tváří v tvář modernímu abstraktnímu myšlení, myšlení matematické přírodovědy, myšlení toho druhu, bez kterého se také nemůžeme ani ve svém konkrétním životě obejít, požadavek udržet tuto myšlenku tváří v tvář realitě vědy a techniky, vede k takovéto závratné spekulaci, k myšlence, že jedině tenkrát je možno pochopit, jak to, že jsme uprostřed skutečnosti, a nikoliv uprostřed svých subjektivních obrazů a odrazů. To vede najednou k repríze koncepcí neméně závratných, nežli jsou koncepce německého idealismu. Tam tedy vede u Husserla problém přirozeného světa. A z Husserlovy ruky převzal tento pojem a problém také Heidegger. A také Martin Heidegger podobně jako Husserl chce ten tehdejší problém řešit revizí pojmu subjektu - Heidegger však o subjektu nemluví, z dobrých důvodů -, revizí toho prožívajícího, toho, kdo uprostřed světa je, toho, ke kterému ten svět mluví. Chce revidovat pojem života, který je tváří v tvář jsoucnům, skutečnému jsoucnu, a nikoliv nějakým pouhým subjektivním obrazům. Ale Heideggerovo řešení je úplně jiné nežli Husserlovo. Pochopit, jak to, že jsme zde uprostřed realit, to neznamená podle Heideggera rekurovat na nějaké svět obsahující a svět nakonec i vytvářející, absolutní všeobsáhlé vědomí absolutního ducha, nýbrž znamená to naopak revidovat myšlenku subjektu uzavírajícího nějakou realitu v sobě, obsahujícího něco takového jako právě nějaký vnitřní obsah, subjektu jako majícího nějaké vlastnosti, kvality, stavy atd. U Heideggera se otázka přirozeného světa řeší tím, že lidský ""subjekt"" - a toho výrazu teď užíváme jenom v uvozovkách - je bytí zvláštního druhu, zvláštní druh, způsob jsoucna, ne takový, jako jsou věci, nýbrž je to takové jsoucno, které od základu není ničím jiným nežli porozuměním tomu, že je na světě. V tomto porozumění, že jsme na světě, je zároveň obsaženo porozumění pro věci, s kterými se setkáváme. A proč je tam obsaženo toto porozumění? Protože lidské jsoucno, lidský pobyt na světě je celou svou podstatou porozuměním, které je interesováno na tomto svém vlastním bytí, je bytím, které je rozuměním jsoucnu, rozuměním tomu, co to znamená být, a na základě toho pochopením pro to, s čím se setkáváme a čím nejsme. Když Heidegger rozvinul celý tento pojem, celý tento svůj koncept, tak z toho vyplynulo, že jsoucno tohoto druhu není možné jinak nežli právě jako konečné jsoucno, a to takové, které celou svou podstatou je na věci, mezi kterými existuje, odkázáno a následkem toho nemůže přirozeně ani ty věci vytvářet, ani nemůže vytvářet to svoje porozumění, ani sebe, svoji vlastní podstatu a strukturu, nemůže tedy být nekonečné, nýbrž podstata toho, že se setkáváme s věcmi a že se s nimi setkáváme v originále, je právě v té netvůrčí povaze našeho jsoucna. S věcmi se setkáváme právě proto, poněvadž jsme sami jakékoliv možnosti z nějakého snad vnitřního obsahu ty věci vytvářet zbaveni. To, že jsme na světě, znamená, že rozumíme nějakým způsobem tomu, jak jsme my a jak jsou věci. A toto porozumění, které je součástí našeho bytí, přirozeně nevytváří věci, protože je to porozumění bytí, a nikoli vytváření jsoucna, je to porozumění tomu, jak a že věci jsou, a na základě tohoto porozumění se nám ukazuje jsoucno, které tímto porozuměním samozřejmě nemůže být vytvářeno. To porozumění je porozumění bytí a na jeho základě porozumění jsoucnu. Ale proč toto všechno vykládám, proč vykládám celý tento problém přirozeného světa? Poněvadž náš život, a to znamená život dějinného člověka, je životem v tomto přirozeném světě. Svět dějin je tento svět, v kterém jaksi ""od přirozenosti"" jsme. Přirozeně, že je v jistém smyslu rozdíl mezi světem nebo, řekněme, okolím řeckého člověka, rozdíl mezi světem Římana nebo světem středověkého člověka a světem naším. Ale v každém případě ten svět je svět, který dává věci v originále a který dává přístup ke skutečným spolubližním a ke všem realitám, s nimiž máme co činit. Dává přístup k jsoucnu, a nikoli jenom k nějakému subjektivnímu obrazu. Další důležitá věc týkající se Heideggerova pojetí, které zatím bereme za základ, poněvadž je to ten nejkonkrétnější a právě nejpřirozenější pohled na lidskou bytost v jejím vztahu jak k okolí, tak i dějinám, je, zda je ten Heideggerův koncept uspokojivým základem, na kterém můžeme rozvinout skutečné pojetí dějin. To, co jsem vám teď pověděl, to jsou jen taková preliminaria. Jak vidíte, snažil jsem se to říci tak nějak zhruba a bez užívání odborné terminologie, snažil jsem se také vyhnout hlubším filosofickým problémům, které by nás hned na začátku odvedly do speciálních otázek. A když tedy bereme Heideggera za základ svých výkladů o dějinách, musíme přece jenom trošku blíž charakterizovat způsob, jak Heidegger tematizuje přirozený svět. Především rozeznává různé pojmy světa. Svět je možno pojmout jako soubor všech věcí, které existují, všech realit, všech jsoucen. Dále je možno se na svět dívat jako na lidské okolí, jako na to, co nás v našem konkrétním životě obklopuje. A pak ještě znovu: je možno se dívat na svět jako na naši zvláštní otevřenost pro jsoucna našeho okolí a pro ta jsoucna, která bezprostředně v našem okolí nejsou a ke kterým se musíme dopracovávat na základě speciálních postojů a speciálních metod. Tento poslední pojem světa je pro Heideggera nejzákladnější, nejdůležitější. Svět v tomto posledním smyslu není něčím věcným, není to soubor nějakých předmětů a není to také soubor lidí, našich bližních, není to společnost v užším nebo v obecném smyslu slova. Svět v tomto nejzákladnějším významu je schéma, které patří k nám, které je kus našeho bytí. Lidský pobyt na světě není jenom pobyt ve světě jako souboru věcí, nýbrž je svět, chcete-li tak, že bychom to slovo ""jest"" vzali jako sloveso přechodné. My ""jsme"" svět v tomto smyslu, že naše bytí vlastně je rozvrh, schéma toho, čemu rozumíme jako bytí jsoucího, jakožto bytí těch jsoucen, se kterými se setkáváme a kterými eventuelně také sami jsme. Porozumění druhým jsoucnům tkví vždycky v porozumění bytí sebe sama. Ale toto porozumění bytí sebe sama není nějaká teorie, není to nějaké výslovné myšlení, nýbrž je to porozumění předteoretické, předtematické, chcete-li praktické, je to porozumění, které charakterizuje každý náš sebenevinnější a sebeneuvědomělejší úmysl. V každém našem chování, v každém našem sáhnutí, abych tak řekl, je obsaženo porozumění sobě, poněvadž všechno, co děláme, všechno naše chování se přes věci vrací k nám, každý z našich činů a počinů má koneckonců tento kvazireflexivní smysl. To, co děláme, děláme přece proto, abychom sobě nějakým způsobem pomohli, vyhověli atd. Všecky naše počiny a starosti se přes věci vztahují zpátky k nám, tzn. když s věcmi pracuji, zacházím, věci obstarávám, spravuji, všelicos zařizuji atd., tak vždycky už ve svém porozumění mám tuto zvratnost, ten cirkulus, který ode mne vychází a přes věci, ""předměty"" (v uvozovkách) se pak vrací nějakým způsobem ke mně. Tomuto zvláštnímu cirkulu já tedy rozumím, tento cirkulus, který ustavičně už tady je, kdykoli se zabývám jakoukoli jednotlivou věcí nebo jejich souvislostmi, poukazy atd. - to je právě náš původní přirozený svět. A tento cirkulus, to jsme my, to je naše bytí. My nejsme ničím jiným nežli právě ustavičným vyvíjením tohoto porozumění pro jsoucno, které samo není žádné z těch jsoucen, s kterými se setkáváme, a které přece jenom obsahuje porozumění pro všechna z nich. A na prvním místě, to vlastní východisko je porozumění sobě. Lidský život je ten zvláštní pohyb, v kterém ""jsme"" - v aktivním smyslu slova - svět a ""jsme"" bytí těch věcí, kterým rozumíme. Další důležitá věc je, že toto porozumění sobě a věcem má různé modality. Nerozumíme si vždycky takovým způsobem, že by to, čemu rozumíme, bylo ve vlastním smyslu slova naše bytí. Rozumíme sobě ve většině případů a prvotně tak, že to ""sobě"", jakožto vlastní já, které je nezastupitelné, které je naprosto jenom moje, to v našem prvotním a běžném porozumění dáno a obsaženo není. Když říkáme ""já"" v běžném smyslu slova, je to výraz, kterého užívají všichni, a je tedy obecný a plochý. V tom, že všichni o sobě říkáme ""já"", v tom jsme všichni zastupitelní a naše nejběžnější porozumění sobě je pro Heideggera právě takové, které v sobě originalitu naší nejvlastnější jsoucnosti neobsahuje. Vlastní originalita naší jsoucnosti se velmi těžko vydobývá. Naše porozumění sobě je původně průměrné, zobecnělé, neoriginální, je to porozumění nikoli sobě ve vlastním smyslu slova, nýbrž porozumění všem a nikomu. Tato zvláštnost, že naše porozumění sobě je původně neoriginální, vede potom Heideggera v celé jeho analýze našeho pobytu na světě. Náš pobyt na světě je oscilace mezi touto non-originalitou a možností najít se v originálním smyslu slova. Tato oscilace souvisí zase s celou řadou základních struktur našeho bytí na světě. Především souvisí s tím, že jsme právě konečné bytosti, že naše bytí na světě je nám takříkajíc dáno, že jsme se na světě objevili, že jsme si ten svět nedali, my jej pouze přejímáme, my jsme - jak jsem už řekl - odkázáni na věci, celým svým životem jsme odkázáni na to, co se nám ukazuje a zjevuje, a ta odkázanost je zároveň něco, co se objevuje ve struktuře našeho bytí jako základní struktura jeho vynacházení, jeho prvotního porozumění této odkázanosti. Toto prvotní porozumění je dáno v naladění člověka. Naladění má dvě základní modality. Je to pochopení, že pobyt na světě je nám takříkajíc uložen, je na nás vložen, že jej musíme přejmout a nést. To znamená, že pobyt na světě je jakási tíže. Z toho potom také vyplývá, že toto naše původní vynacházení má buď modalitu objevování té tíže, anebo zase úlevy. V tom je dále obsaženo, že tato naše postavenost do světa nám vlastně odemyká nás samé, naše základní postavení, celý ráz našeho bytí. A v tom tkví posléze ona tendence k úlevě, která nás charakterizuje také vždycky. My nechceme vidět, co tato postavenost do světa a odkázanost vlastně znamená. Vyhýbáme se tomu, utíkáme sami od sebe. Kam utíkáme? Ven, k něčemu veřejnému, právě k tomu, co nejsme my, co není nikdo a co je každý, co může každý být, do toho prvotního porozumění sobě, které je zakrytím a neporozuměním tomu nejvlastnějšímu, co v nás může být. A následkem toho cesta za vlastním já, za naším vlastním bytím, je sražením tohoto prvotního sebepochopení, které je sebenepochopením. K tomu dochází tenkrát, když nasloucháme hlasu svědomí, který se v nás ozývá a který nás volá k tomu, co ve vlastním smyslu slova můžeme být, když se postavíme tváří v tvář tomu, co ve skutečnosti jsme, totiž naprosto konečné bytí, které vždycky ze svých možností musí některou zvolit, a proto vždycky musí jiné zavrhnout, proto vždycky je nějak poznamenáno negativitou a vždycky je poznamenáno něčím chybějícím, nějakým nedostatkem, něčím, co dluží. Já vím, že všecko, co vám tady vypravuju, je vám známo, každý dneska slyšel o těchto Heideggerových věcech. Já to nevykládám proto, abych vás v tomto smyslu vyučoval, jenom jsem o tom chtěl podat takový celkový přehled. Důležité je toto: s věcmi v originále se setkáváme proto, že nejenom jsme otevřeni pro svět, nýbrž protože jsme otevřenost k věcem skrze svět, kterým jsme. Ale Heidegger potom ukazuje, že to jsoucno, které odhaluje sebe v tom vlastním smyslu slova, to lidské jsoucno, které poslechlo hlasu svědomí a je ochotno vždycky ho poslouchat, které chce mít svědomí, toto že je vlastní dějinné jsoucno, to že je člověk jakožto dějinná bytost. Člověk, který sobě porozumí tímto způsobem, je potom ochoten převzít zodpovědnost ve svém jednání, jedná takovým způsobem, že odkrývá možnosti, které v situaci jsou, a to na základě té zvláštní otevřenosti, kterou mu poskytlo pochopení sebe jakožto konečné bytosti, které se teprve v situaci otvírají perspektivy, jež jsou dějinně rozhodující. Toto je Heideggerovo pojetí dějinnosti v Sein und Zeit. Při svém výkladu jsem vynechal a zanedbal vše, co nesouvisí přímo s touto otázkou. Přirozený svět, jeho odhalení, přístup k němu a na druhé straně přístup k sobě a dějinnost - to souvisí u Heideggera strukturálně tak, že je to teprve dějinný člověk, kdo odhaluje skutečnost, jak se otevírá svědomitému a odpovědnému jednání. Ale chtěl bych ještě podotknout toto: Heidegger kupodivu ve své druhé filosofii tento celý původní koncept neopakuje. Nikde v jeho pozdní filosofii už není řeč o tom, že člověk poslouchající hlasu svědomí a jednající v okamžiku, který otvírá dějinnou situaci, je vlastním světlem, které ukazuje dějiny v tom, čím jsou, které je s to nám povědět, co vlastně se v dějinách děje. V pozdní Heideggerově filosofii je velmi mnoho o dějinách řečeno, ale tento koncept se neopakuje. Heideggerova pozdní filosofie je koncipována asi tak, že člověk je bytost, jejíž základní charakter je starost o bytí. Bytí je samozřejmě i nadále něco, co se odbývá v porozumění člověka, ale porozumění člověka je něčím, co se nedá redukovat na toto sebenalezení na základě uposlechnutí hlasu svědomí a předběhu k té nejvlastnější, neodvratné a nepředstižitelné možnosti, totiž radikální konečnosti člověka. Heidegger sice nikdy neupouští od této radikální konečnosti, ale zkoumá v takových zvláštních hlubinách, jakým způsobem se něco takového jako bytí ve svých nejrozmanitějších formách člověku ukazuje a zároveň skrývá, jakým způsobem se tento proces rozvíjí. Bytí samo je něco takového jako proces, samo je něčím radikálně odlišným od nějakého žití - bytí je radikálně odlišné od vší statiky. Ale toto jsou problémy, které nás zatím tady nezajímají. Pro nás je důležitá pořád ta otázka: přirozený svět a dějiny. Co jsou vlastně dějiny? Že člověk je bytost dějinná, to ještě vždycky neznamená - jak jsme si posledně řekli - že má dějiny. Člověk je pravděpodobně vždycky bytostí dějinnou, pokud má tuto možnost poslouchat hlasu svědomí. A člověk má tuto možnost pravděpodobně na všech stupních svého existování, ale to ještě neznamená, že je vždy skutečně v dějinách. Jakým způsobem, jakou metodou najít na toto odpověď? Stačí to, co nám předvedl Heidegger při svých analýzách lidského světa, k tomu, abychom si tento problém nějak vyřešili? U Heideggera se lidská dějinnost odehrává v protikladu nevlastní a vlastní modality lidské existence. Anonymát, do kterého se utíkáme, abychom neviděli svou vlastní konečnost a vynoření sebe sama v té možnosti, v které jsme naprosto nezastupitelní, v možnosti, která je naše vlastní konečnost. V tom nás nikdo nezastoupí. A v této konfrontaci se sebou samými vlastně teprve vystupujeme a z ní teprve jsme s to převzít možnosti, které pro nás jsou tím důležitým, co nás oslovuje ze světa. Abych byl konkrétní, uvedu příklad dějinného rozhodnutí, jak je možno si to představovat ve smyslu té Heideggerovy analýzy. Když si kupř. přečtete první stránky Masarykovy Světové revoluce, tak to je, myslím, vzorný příklad. Vidíte člověka, který je překvapen konstelací, kterou nečekal. Ale najednou vidí, že ta konstelace k němu samému mluví tak, že ho k čemusi volá. A vidí svoji zodpovědnost, vidí, že to, co ho oslovuje, ho nutí k tomu, aby odpověděl. A zároveň je v tom tento moment sub specie aeterni. Co to je sub specie aeterni? To je ve skutečnosti tento moment: jsem naprosto konečná bytost a všecko, i toto, co právě přede mnou takto vystupuje, patří k mému riziku a zodpovídání. To riziko se týká právě této mé poslední možnosti. I tu jasně vidím a beru ji na sebe. A v této chvíli se vytváří rozhodnutí, které už nepřipouští žádné váhání; mluví to ke mně - to znamená ten okamžik, v kterém je najednou vidět ta dějinná situace. V tom okamžiku, kdy on si uvědomuje, že válka bude dlouhá, tak najednou vidí, že to dává možnost uskutečnit aspirace, které byly dlouho jaksi in suspenso, že se to najednou otvírá jako možnosti. To tedy znamená jednat v situaci. A zároveň vidíte, že dějinné jednání je jednání člověka, který jedná na základě tohoto naprosto krajního rozhodnutí, na základě jasného vidění své konečnosti. To je to sub specie aeterni. Aeternum je to, co je neodvolatelné a co nikdy už nemůže jinak být. Rozvrhuje možnosti, do kterých se plně vrhá a v kterých potom nezískává nic jiného než možnost zase se tímto způsobem znovu rozhodnout. Každé takové rozhodnutí je přirozeně vystaveno zkoušce a každé je odvolatelné, ale tak, že nás znovu vrhá do téže situace. To, že člověk byl jednou rozhodným, jednajícím, neznamená, že má takříkajíc rozhodnuto. On má rozhodnuto jenom pro tento případ, ale vždycky znovu je podroben téže zkoušce a vystaven témuž rozhodování, novému a novému zkoušení. Toto je charakteristické pro dějiny, pro dějinné jednání. Myslím si, že toto je u Heideggera viděno výtečným způsobem, já jsem se snažil vám to ilustrovat na tomto příkladu z našich nejnovějších dějin. Na příkladě z našich nejnovějších dějin je možno demonstrovat také opak, to znamená nerozhodnost, nevidění, slepotu, když kupř. někdo, kdo se považuje za legitimního následovníka tohoto rozhodného muže, ve chvíli strašlivé naléhavosti nevidí, že zůstat sám skýtá možnosti, které z dějinného hlediska jsou naprosto jedinečné, a prchá do žalostného držení se za šosy všelijakých aliancí apod. To je situace roku 1938 a to hluboké neporozumění, které spočívá v tom, že určitá společnost, jejíž rozhodující hlava selže, se potom utíká do takových elegií a do takového bědování ""byli jsme opuštěni"" a nechápe, že to je ta nejstrašnější morální potupa, které je taková společnost vůbec schopna, když něco takového nepovažuje za největší ponížení. To je to, na co Heidegger myslí, ne přirozeně na tyto naše případy, ale na analogické. To je tedy protiklad rozhodnosti a nerozhodnosti. Je potom otázka, jestli to, co nám Heidegger takto umožňuje vidět, není jaksi příliš formální a jestli to stačí, abychom porozuměli dějinám, a jestli tento protiklad anonymátu a rozhodnosti získávající svoje konečné sub specie aeterni, jestli toto je ten nejvlastnější moment, který charakterizuje dějiny. Jistě, někdy to k dějinám patří. Dějinné jednání je něco strašně podstatného a Heidegger určitě tou svou analýzou něco na dějinách postihl. Ale je Heideggerovo schéma přirozeného světa a toho základního protikladu, v kterém v přirozeném světě žijeme, je toto jeho postižení skutečně nosné pro pochopení dějin? Pro pochopení toho proudu dějin, jehož jsme pořád ještě součástí? A tady právě přicházím k jádru toho, co bych vám rád dneska náznakově přednesl. Já se domnívám, že jak ten svět, jak ho charakterizuje Heidegger, tak ten základní protiklad potřebují revizi, má-li dojít k něčemu takovému, jako je pochopení dějin. V jakém smyslu? Já si k celému tomuto pokusu o kritický doplněk k Heideggerovu velkolepému filosofickému konceptu vydlužuji myšlenky neobyčejně hluboké soudobé filosofky, totiž Hannah Arendtové, která ve své Vita activa2 položila důraz na určité skutečnosti našeho lidského života a světa, které možná nutí k jisté revizi Heideggerova ontologického konceptu a určitě k revizi toho základního protikladu, v němž je dějinné žití angažováno. Hannah Arendtová totiž mnohem víc nežli Heidegger sám klade důraz na to, že k lidskému životu patří ne pouze starost o bytí, nýbrž že k němu hluboce a, abychom tak řekli, každominutově, ustavičně patří vázanost na život. Tento moment vázanosti našeho pobytu na život vypadá samozřejmě, ale je potřebí si to představit docela konkrétně. Při Heideggerových analýzách máte někdy dojem, že to, čemu on říká Dasein (a čemu my říkáme ""pobyt na světě"" po česku, když se snažíme vyjádřit to metaforami našeho jazyka) by mohlo charakterizovat také bytosti, které jsou nějakými konečnými božstvy, které jsou tedy smrtelné, ale které se nerodí a které sice vyrábějí, ale ani nepracují, ani nejedí. Neříkám, že kupř. Heideggerův koncept Bewandtnis v sobě neobsahuje možnosti takovéto věci do sebe pojmout. Ale v každém případě nejsou tyto věci v Heideggerově ontologické koncepci světa zdůrazněny takovým způsobem, aby jejich ustavičná přítomnost v našem světě a ve struktuře našeho pobytu byla patřičně zdůrazněna. Co to je vázanost člověka na život? To je to, že život ustavičně stravuje sám sebe a všechno to, čeho je zapotřebí k životu. Že ustavičně spotřebovává životní potřeby a že následkem toho je musí ustavičně opatřovat a musí ustavičně pracovat, a to bez výsledku jiného, než je ten život. Tento moment je samozřejmě možno pojmout do Heideggerova konceptu starosti o vlastní bytí. Ale není to u Heideggera nikde, ani v jeho pojmu Bewandtnis. Víte, že Bewandtnis je u Heideggera důležitá součást jeho ontologického pojmu světa. Heideggerův výměr toho, co je svět, v Sein und Zeit zní (já to řeknu německy): ""Das Worin des sichverweisenden Verstehens als Woraufhin des Begegnenlassens von Seiendem in der Seinsart der Bewandtnis...""2 Je to prostor porozumění jako to, v čem je možno se setkat se jsoucny ""in der Seinsart der Bewandtnis"", ve způsobu bytí nikoliv jen konstatovaného, nýbrž prakticky obstarávaného. Čím je rozevřen tento prostor, to je to ""Woraufhin"", to je to, ""k čemu"" všechno to rozumění směřuje, a to jsme samozřejmě my. Svět je toto, tento zvláštní prostor, který se otvírá v porozumění nám samým. V tomto prostoru se můžeme setkávat s věcmi. Ale pozor, prvotně ne s věcmi takovými, o jakých mluví fyzika, nýbrž s takovými věcmi, jako jsou podlahy, stoly, židle atd., to jsou ty věci, které k nám mluví jakožto k bytostem aktivním a obstarávajícím. To, o čem se mluví v souvislosti s Bewandtnis, charakterizuje Heidegger jako Zuhandenheit. Bewandtnis je jiné jméno (s jistou nuancí) pro Zuhandenheit, pro bytí, které je po ruce. Ale je možno kupř. victualie atd. označit, jak on to dělá, jako Zeuge? To přece je něco jiného! Nebo řekněme něco takového, s čím zachází ustavičně žena v domácnosti - špína. Kam to patří? Je to ""ein Zeug""? Špína - takového druhu jsou věci, s kterými se setkáváme v běžném životě. A to by bylo potřebí zřejmě nějak zvlášť vyjádřit, abychom viděli, že k lidskému životu patří vždycky nejenom Zeug, nejenom ""krámy"", s kterými zacházíme, které jsou našimi potřebami, nýbrž i ty, které jsou našimi spotřebami, že to k životu patří ustavičně, že to není jenom jistá modalita toho, čemu Heidegger říká Zeug, nýbrž že tady je něco jako nutná soupatřičnost toho Zeug a té victualie nebo, jak bychom to řekli, toho, co je předmětem práce. A právě Arendtová upozornila velice pozoruhodně hluboce na to, že práce nemá nutně svým původním předmětem výrobu. U Heideggera je práce pořád ještě viděna - podobně jako u skoro všech moderních myslitelů - jako ποίησις. Kdežto práce je ve skutečnosti - ukazuje Arendtová terminologií Aristotelovou - původně πρξις. Jaký je u Aristotela rozdíl mezi πρξις a ποίησις? Ποίησις nechává po sobě sediment a πρξις nikoli. Πρξις je kupř. procházka, vypravování, rozprávka. To jsou πράξεις. Kdežto výroba po sobě nechává něco trvalého, jejím výsledkem je něco, čeho můžeme užívat, ale ne něco, čeho smysl je spotřebovat to, nechat to rozemlít naším životem, naším životním procesem. Samozřejmě, že se všechny předměty, kterých užíváme jako potřeby, opotřebovávají. Ale to není jejich smysl, to nepatří k jejich podstatě. Tak toto je jedna poznámka. A s tou souvisí potom druhá. Lidská otevřenost pro svět je u Heideggera na prvním místě charakterizována vynacházením. Vynacházení, jinak řečeno náladovost; nálady to jsou, které nám původně ukazují naše bytí na světě nebo, lépe řečeno, nás otvírají pro svět. To neznamená žádnou - abychom tak řekli - emocionální filosofii, nýbrž to je jenom ontologická charakteristika toho, čemu se jinak říká emocionální stránka lidského života nebo jistá komponenta emocionální stránky lidského života, kterou moderní psychologie vytrhla ze souvislosti fenoménu bytí na světě a udělala z ní na základě objektivistického pojetí jsoucna jistou součást lidského nitra, lidské niternosti, jakési zabarvení ostatních prožitků. Ve skutečnosti to není součást lidské niternosti, nýbrž součást této lidské otevřenosti, která znamená, že se nám vůbec mohou věci teprve otvírat a ukazovat jako to, co jsou. Také zde nám Heidegger říká, že nálada nám odhaluje, že bytí na světě je tíha. To je něco, co musíme nést. Bytí na světě není něco takového jako bytí podlahy, kterou prostě konstatujeme. To není něco konstatovaného, to je něco takového, co musíme nést, co musíme činně vykonávat. On užívá toho slova ""Überantwortung"", my jsme to svoje bytí dostali, bylo nám předáno, abychom je nesli. Ta odpovědnost za bytí je jeho vnitřní charakter. To jednak není nějaká morální charakteristika ve smyslu požadavku a předpisu pro naše chování, nýbrž je to ontologická charakteristika lidské bytosti. Z čeho vlastně pramení tato tíha, která se ukazuje v tom, že nálady jsou depresivní, nebo naopak povznášející? Ta tíha je obsažena v obou: jak v tom, co nás sráží, tak v tom, co nás povznáší. Povznášení není nic jiného nežli úleva tíhy. Kde se to bere? U Heideggera to souvisí s tím, že lidský pobyt na světě je vždycky rozhodování. Že je to vždycky zavrhování jistých možností a uchopování jiných. Neříkám volba, protože to vypadá, jako kdybychom měli možnosti vždycky nějak již před sebou, ale my je ve skutečnosti nikdy před sebou nemáme jako představy, nýbrž volbou je naše jednání jednoduše tím, že uchopujeme jistou možnost, která se právě před námi vynořila. A to znamená eo ipso, že zavrhujeme jiné, s kterými se tímto způsobem vyrovnáváme a které tímto netematickým způsobem pro nás také nějak jsou. V této Heideggerově charakteristice, v tom, nač Heidegger myslí při tíži života, je zase něco takového formálního, co by se možná dalo docela dobře doplnit právě zase z hlediska vázanosti k životu: prvotní možnost, s kterou souvisí potom všecky ostatní a na ní se budují, je ta, že musíme obstarávat svůj život. Nemusíme, že ano, ale pak zahyneme. Je to moment, který netematicky, ale v lidském životě jako lidském vždycky je. Pozor - ptáci nebeští, ti vyplňují svůj život jednoduše tím, že zobou a hrabou a obstarávají svůj život. A je to pro ně samozřejmá náplň života. U člověka je ta zvláštní charakteristika, že toto se zároveň cítí jako tíha. Není to jenom volba vůbec, nýbrž tato základní volba, která znamená tu tíži. My se ale ptáme dál, jestli k tomu, abychom pochopili počátek a průběh dějin, stačí to, co nám Heidegger předvedl jako základní protiklad, na němž se rozněcuje dějinnost. Totiž protiklad mezi naším já jako anonymem a mezi tím já, které - ne Heideggerovými, ale Masarykovými slovy - sub specie aeterni, to znamená z hlediska té nepředstižitelné možnosti, té poslední, která je definitivní, chce vždycky znovu mít svědomí. Tento protiklad je podle Heideggera vlastním pramenem dějinnosti a dějin. Ale co když je to tak, že protiklad mezi falešným a pravým já, mezi veřejným anonymem a tím ve vlastním smyslu jedinečným a dějinným já, je jenom jeden z možných, a ne ten nejpůvodnější? Což jestli před ním existuje něco takového jako protiklad mezi lidským životem, který se vyčerpává pouhou biologickou úrovní, úrovní života, a lidským životem, který tuto úroveň přesahuje? Což jestli toto je teprve charakteristika, která umožňuje, abychom proti sobě postavili člověka předdějinného a člověka, který žije v dějinách? A zde právě bych rád navázal na to, co jsem ukázal náznakově posledně, totiž, že dvojím způsobem člověk přesahuje úroveň života, který se uspokojuje pouhým žitím. Jednak tím, že nad touto úrovní pouhého žití a v jistém smyslu proti ní vytváří něco takového jako život v riziku pro lidi, pro sobě rovné, pro spolubytí. To je politické jednání ve svém vzniku. Politické jednání v tomto smyslu slova dalo vznik útvaru, z něhož, podle mého názoru, vyrostl historický život západního člověka, a to znamená historický život vůbec. To je jedna věc. Druhá věc je ta, že člověk, který v zodpovědnosti a na základě toho sub specie aeterni, to znamená na základě plného převzetí rizika a odpovědnosti, vytváří život pro všechny, to znamená život pro sobě rovné, takové, které uznává a kteří jsou s to uznat jej a tu zodpovědnost nést v reciprocitě, tento člověk tím, že sám přebírá zodpovědnost, nezbavuje ostatní té jejich, nýbrž vyzývá je k ní. To je jedna možnost; ale v této možnosti je hlubší, další, totiž možnost na základě tohoto zodpovědného pozvednutí se nad úroveň pouhého života, postavit se tváří v tvář veškerému jsoucnu. Tato druhá možnost je s tou první v úzkém souvztahu. Proto filosofie vzniká až v πόλις a v jejím rámci. Dějiny nejsou nic jiného nežli znovu a znovu obnovovaná tato úloha. Smysl dějin - tato otázka se obyčejně řeší tak, že v dějinách si představujeme něco takového jako vyšší subjekt, který ve skutečnosti chce za nás - my sice jakoby zahajujeme, ale jak je to řečeno u Shakespeara: ""Prozřetelnost jakási naše cíle utváří, ať nahrubo je tesáme, jak chcem.""3 Z tohoto hlediska se pojímá obyčejně smysl dějin a mluví se potom o takové té mocné ruce, která to diriguje, mluví se už u Platóna o tom, že jsme loutkami božími, které vykonávají ve skutečnosti to, co samy nechápou, a u Kanta je potom ta myšlenka, kterou Hegel formuloval jako lest rozumu, a v marxistickém pojetí, které na Hegelovi závisí, je to zase jinak formulováno, jako třídní vědomí, které se realizuje. Ale to je pohled, který se dívá na dějiny zvenčí z hlediska toho, co nechávají takříkajíc po sobě, z hlediska rezultátu. Ale dějiny, jestli má Heidegger ve svém uvažování o dějinnosti pravdu, nejsou něco takového, co by bylo vůbec možno uvažovat z hlediska nějakého rezultátu, dějiny nejsou vytvoření obce, států a nějakých koncepcí, slohů atd., toto všechno v nich sice také je, ale jenom jako odvolatelný výsledek a sediment zápasu člověka o sebe, který není nikdy u konce a který se pořád obnovuje a který má v podstatě v různých formách pořád tuto podobu: nad pouhý život - anebo ne. Posledně jsem se pokusil rozlišit život lidský přírodní, život lidský předdějinný a život v dějinách. Ten přírodní a předdějinný se od sebe liší tím, že první nemá paměť a druhý má. Nemyslím individuální paměť, ale paměť institucionalizovanou a umožněnou písmem, dokumenty, památkami. Ale jak předdějinný, tak ten přírodní se pohybují na úrovni pouhého života. Je to do určité míry smělé, ba mohlo by se zdát úplně příkrou drzostí, chtít o takových civilizacích, jako třeba starý Egypt nebo stará Mezopotámie nebo Mykény atd., říci, že to jsou civilizace na úrovni pouhého života. Přesto se domnívám, že právě v té jejich zvláštní struktuře, v tom celém pojetí společnosti, která je nesena božstvem - poněvadž klíč k celé společenské stavbě je buď v božském vládci, nebo v jeho majordomu, zástupci -, se skrývá takovýto náčrt společnosti, v níž v podstatě nic jiného nežli úživnost - samozřejmě neobyčejně diferencovaná a neobyčejně rafinovaně podaná - není možná. To je společnost, která úživnost a její administraci povyšuje na účel, v podstatě veškerou zodpovědnost z člověka skládá na božské bytosti a nevadí jí, že ta božská bytost je tady osoba mezi námi. A následkem toho není v těchto civilizacích rozdíl mezi universem a říší. Není to stát, status rei publicae - civitas - πόλις ... Co je charakteristické pro πόλις, je vzájemné uznání lidí mezi sebou, kterého je třeba k tomu, aby člověk byl uznán, měl pole veřejnosti pro činnost, která přesahuje hranici úživy a životního sebespotřebovávání. Teprve tam, kde se něco takového vytváří, tzn. nad touto úrovní, nastává boj vlastního lidského života s tím, co jej ohrožuje vnitřně; a samozřejmě na prvním místě je to ustavičně tato stránka. Ale to není to jediné, co ohrožuje ve vlastním smyslu lidský život jakožto dějiny. Boj s vnitřními ohroženími zahrnuje kupř. zápas s anonymní veřejností, který vedl třeba Platóna k tomu, že se snažil vytvořit koncept πόλις, v které je něco takového jako veřejný anonym nemožné - veřejný anonym, který je v každém athénském občanu toho druhu jako ti, kteří znemožnili Sókratovi žít. Lidské výslovné vztažení k celku a následkem toho výslovné, reflektované pojetí bytí - člověk se stará nejen o své jsoucno, nýbrž stará se výslovně o bytí, a to přirozeně tím, že myslí. Ale také všechny další možnosti tohoto starání jsou myšlením bytí nějak určeny. A zrovna tak je řecká πόλις státem ideje, jako je řecká matematika ideová věda a jako řecké sochařství je ideové sochařství. A v tomto momentu, který na jedné straně je dějinnou silou, který dosvědčuje tu úroveň nad pouhou úživností a nad tím biologickým sebestravováním - v tomto momentu jsou zvláštní hluboká nebezpečí, která dokazuje to, že čím více postupuje ten reflektující motiv, čím více jsme určováni tím, jak výslovně reflektujeme na bytí - a to je možné jen nad tou biologickou úrovní -, tím více jako bychom se vzdalovali od své vlastní podstaty. Rozšiřuje se nám sice horizont toho, co můžeme zvládat a chápat, stává se nám naléhavějším - když kupř. ve středověkém pojetí jsme něco takového jako stvoření, která žijí právě jakožto stvoření v dosahu a rámci boží kauzality, celou skutečnost vidí jako kauzální výtvor, něco uskutečňovaného, co mimo příčinu klade její následek (vidění skutečnosti z hlediska kauzality - to je výsledek středověkého pohledu); nebo když v moderní době vidíme čím dál víc jako reální jen to, co prochází aktivními výkony naší mysli, kterými jsme s to se ujistit právě proto, že jsou to výkony naše; - to je sice nad biologickou úrovní, ale zároveň nám to zastírá ten přirozený svět, který je naším elementem, v němž žijeme a jsme, a hlavně nám to zastírá nás samé a to v nás, co umožňuje, abychom to vše viděli jako reálné. A to jde dál až dodnes, kdy to nadbiologické jsoucno jsme s to pochopit už jen jako jsoucno biologické - jako život, který se zmocňuje všeho, výrobu pochopit jen jako práci. Ty dvě zdánlivě odlišné koncepce Nietzscheho a Marxe dávají celou skutečnost pod koncepci života, který je všechno ve všem. Je hrozné, že nejsme s to pochopit svět jako nic jiného, nežli čím byl před vznikem dějin. Z tohoto hlediska je pochopitelné, že podíváme-li se na zvláštní katastrofu západního světa, která tvoří bránu k planetárním dějinám, tzn. k té fázi toho celého procesu, v níž někteří soudí, že teď jsme od 60. let, můžeme říci, že vznikla poevropská fáze dějin - že ty předdějinné komplexy jako Čína mohou opustit svět předdějinných struktur a mohou se angažovat do toho planetárního, protože společný jmenovatel obojího je život na biologické úrovni. Tady jsou nebezpečí docela jiného dosahu a hloubky v dějinách nežli to nebezpečí, které je v protikladu veřejného anonyma a odhodlaného zodpovědného jednání. Dějiny nelze převést na tenhle jediný protiklad, v kterém jsou v Sein und Zeit viděny. Proto je třeba hledat za tímhle protikladem jiný, generálnější, který na jedné straně to odraziště vidí v životě na biologické úrovni a na druhé straně tematizuje ohrožení, která vyvstávají z pobytu samého a jeho největších hloubek. 1) Z magnetofonového záznamu zredigoval Ivan Chvatík. (Pozn. vyd.) 2) ""To 'v čem' si toto sebeodkazování rozumí jako to, 'do čeho' nechává vystupovat jsoucno ve způsobu bytí dostatečnosti [...]."" In: M. Heidegger, Sein und Zeit, cit. vyd., str. 86. (Pozn. vyd.) Srv. R. Avenarius, Der menschliche Weltbegriff, cit. vyd. (Pozn. vyd.) H. Arendt, cit. d. (Pozn. vyd.) W. Shakespeare, Hamlet, Prince of Denmark, V, 2, 10–11: ""There's a divinity that shapes our ends, rough-hew them how we will."" – Srv. česky: Hamlet, králevic dánský, přel. E. A. Saudek, Praha 1958, str. 392 (Spisy Williama Shakespeara. Tragedie I.). (Pozn. vyd.) --------------- ------------------------------------------------------------ --------------- ------------------------------------------------------------",0
957,1106,Shrnutí a diskuse,1988,,0
958,1107,Mají dějiny nějaký smysl?,1988,"3. Mají dějiny smysl?1 Hovoří se často o smyslu určitých lidských záležitostí, smyslu života, dějin, různých institucí, o smyslu demokracie atd., aniž je pojem smyslu sám určen a aniž se děje pokus o takové určení2 - zřejmě proto, že na jedné straně se pociťuje potřeba takového pojmu, na druhé se sám považuje za cosi samozřejmého. Potřeba pojmu tkví v tom, že tyto všecky věci jsou problematické a že je třeba je vysvětlit, protože nás různost možných výkladů nenechává lhostejnými. Samozřejmost - zdánlivou - sdílí pojem smyslu se všemi základními pojmy tak obecnými, že jejich povaha vzdoruje běžnému způsobu určení, který podává definiční receptář tradiční logiky. Takový je pojem bytí, pojem dění, pojem zjevování. Smysl náleží nepochybně mezi takovéto tituly a3 je to nepochybně jeho obtížnost a současně nepostradatelnost, která působí, že se tak často sahá k osvědčenému prostředku, jak si ušetřit jeho bližší analýzu, kterým je předpokládat jeho evidentnost. Vyjdeme ve svém pokusu o rozbor od vztahu mezi pojmy smyslu a významu. Mezi logiky byl to Frege, kterému význam znamená předmětný vztah, smysl pojetí předmětu: čtyřstran a čtyřúhelník jsou dvojí smysl téhož významu, rovněž večernice a jitřenka. To ukazuje, že i logika může dobře potřebovat rozlišení mezi obojím pojmem, přičemž smysl souvisí úže s naším způsobem pojetí, význam je objektivnější. Ale na druhé straně se zdá, že význam omezujeme spíše na oblast logu, kdežto smysl je pro nás více něco reálného, co se týče např. citů a jednání; mluvíme o tom, zda utrpení má smysl - spíše než význam -, o tom, jaký byl smysl jistého jednání, např. zamlčování válečných cílů německými státníky za první světové války (od toho odlišíme ostře význam tohoto zamlčování pro prodloužení války apod.). Smysl je to, z čeho lze pochopit, že tyto cíle musely být utajovány, např. vůle změnit celý status quo dosavadního světa: význam pro... vyplývá z takto pochopeného smyslu, je jeho důsledkem. Odtud oprávnění Heideggerova určení, že smysl je to, na základě čeho se něco stává srozumitelným.4 Podle toho by smysl byl něco odůvodňujícího, ale ne pouze ve významu formálně logického vyplývání, nýbrž rovněž ve významu materiální srozumitelnosti. Do této materiální srozumitelnosti náleží motivace činu, ale rovněž to hlubší pozadí prožívání a jednání, o nichž je řeč, např. když mluvíme o smyslu utrpení, smyslu úzkosti, smyslu toho, že člověk je tvor tělesný. Ve všech těchto případech ""smysl"" neleží nabíledni, nýbrž musíme jej získat výkladem, který odhalí, co nám původně brání jej vidět, co jej zakrývá, zkresluje, zatemňuje. Motivace činu klade otázku vztahu mezi smyslem a účelností. Motivem činu je totiž v podstatě účel, sledovaný činitelem, dále pohnutka, z níž účel vyplývá. Nenávist a vůle odstranit nenáviděnou osobu je pohnutka a účel, které diktují vraždu jako prostředek k odstranění jako účelu. Je nyní jasné, že každé účelné jednání je smysluplné, ale ne každá smysluplnost je účelná nebo zakotvena v účelech. Účel je kauzální svazek, který byl pojetím do smysluplné souvislosti lidských motivů a činů sám učiněn smysluplným. Není tedy možno smysl ztotožňovat s účelností, nebo dokonce jej z ní vysvětlovat. Na druhé straně může být jednání účelné, a přece ztratit svůj (původní) smysl: tak např. se zdá, že moderní věda svým naprostým objektivismem ztratila vnitřní smysl a odůvodňuje se toliko vnějšími účely, které vyplývají z možnosti aplikovat ji. Na druhé straně může lidské jednání být neúčelné či protiúčelné, a přece mít smysl: patologické chování hysteriků a vůbec lidí neurotických má smysl, který lze pochopit, ale není účelné. Chyby, kterých se dopouštíme v jednání, jsou pochopitelné, ale nejsou účelné, ovšem předpokládají účel a (falešnou) volbu prostředků (neadekvátních). – Chtít smysl vyvozovat z účelu a účelnosti znamená podřazovat jej kategorii kauzality, neboť účel lze pojmout s Kantem jako kauzalitu představy. Není-li však smysl redukovatelný na účel, pak lze naopak zastávat větším právem názor, že účel je kauzalita pozvednutá do oblasti smysluplné, přičemž zůstává otevřeno, zdali to je jediný způsob působnosti smyslu. Řečené klade opět otázku poměru mezi smyslem a hodnotou. Hodnoty jako pravda, dobro, krása nejsou samy o sobě účely a cíli, ale jejich uskutečňování se ovšem může stát cílem a účelem lidského jednání. V podstatě však neznamenají hodnoty nic jiného, než že jsoucno je smysluplné, a označují to, co mu ""dává"" smysl: pravda znamená, že je jsoucno srozumitelné a přístupné pochopení a vysvětlení, krása, že vstup jsoucna do lidského světa ukazuje tajemství bytí jako něco navždy úchvatného; dobro, že ve světě je možná sebeneznalá či sebezapomenutá přízeň a milost. A podobně je tomu s celou onou nekonečnou rozmanitostí hodnot, které ustavičně na nás apelují, nás přitahují a odpuzují, a jež ""působí"" vesměs, že jsoucno není pro nás lhostejným výskytem, nýbrž že nás ""oslovuje"", něco nám říká, je předmětem pozitivního či negativního zájmu. Hodnota není tedy nic než smysluplnost jsoucna vyjádřená, jako by šlo o něco samostatného, jako by se jednalo o nějakou ""kvalitu"", jak to bývalo vyjadřováno, zatímco ve skutečnosti běží o to, že se nám nic nemůže ukazovat než ve smysluplné, srozumitelné souvislosti, v rámci naší otevřenosti pro svět, která znamená veskrze, že nejsme na světě jako lhostejní přihližitelé a svědkové, nýbrž že bytí na světě je to, oč nám v nejvlastnějším smyslu běží. Pojem hodnoty je důležitý v naší souvislosti jistou svou stránkou - tou, která se podává jako něco samostatného, jako pozitivní jsoucno, které za všech okolností je tím, čím jest. Idea krásy a idea dobra u Platóna jsou tím, co ""činí"" všecko jsoucí v míře účasti na ní krásným a dobrým. Jsoucna mohou tak sama být problematická, ale ideje nikoli. Smysluplnost jsoucna je tak zaručena, i když jednotlivé jsoucno může propadnout znehodnocení. Smysluplnost jsoucna je nezlomena, pokud hodnoty samy zůstávají takto neproblematické, ať již jsou pojaty tak jako u Platóna jako to, co dává jsoucnu smysl, nebo jako v novoplatónsky ovlivněné křesťanské theologii ať vyplývají z dokonalosti Boha stvořitele. Pokud je hodnota chápána jako věčný zdroj smysluplnosti, idea nebo Bůh jako to, co dává smysl věcem, lidským činům i událostem, je zde stále možnost vykládat zkušenosti o ztrátě smyslu jako defekty nikoli toho, co smysl dává, nýbrž toho, čemu je poskytován. To je výhoda, která znamená hráz proti nihilismu smyslu. Slabou stránkou je zde však to, že je nutno rekurovat k metafyzickým pojmům, zatímco smysl a jeho ztráta jsou fenomény konkrétní zkušenosti. Rekurovat k metafyzice znamená považovat smysl za něco hotově daného a vzdát se nadobro otázky po jeho vzniku (nikoli časově-empirickém, nýbrž strukturně-filosofickém).5 Jinak je tomu, vezmeme-li zkušenost o ztrátě smyslu, která nepochybně se v našem životě vyskytuje, s plnou vážností. Tato zkušenost potom neukazuje pouze naši nedostatečnost, naši neschopnost smysl pojmout, smyslu porozumět, nýbrž radikální možnost, že by se veškeren smysl ztratil, že bychom mohli stát před jeho nulovým bodem. Věci nemají smysl samy pro sebe, nýbrž jejich smysl vyžaduje, aby někdo měl ""smysl"" pro ně: smysl není tak původně ve jsoucnu, ale v této otevřenosti, v tomto porozumění pro ně; porozumění, které však je proces, pohyb, který se neliší od pohybu samého jádra našeho života. Jistěže jsou to věci samy, které jsou krásné a pravdivé, ale nikoli pro sebe samy: teprve my to jsme, kdo má možnost uvést je ve vztah k jejich vlastnímu smyslu, protože jsme tak, že náš vlastní život může pro nás samy nabývat smyslu, kdežto věcem tento vztah k nim samým není dán, ""nemá pro ně smysl"".6 Je-li tomu tak, nejsme to potom my sami, kdo dává smysl věcem? Není náš vztah k nim přes vztah k sobě samým ""osmyslováním nesmyslného""? Existuje-li zkušenost smysluprázdnoty, neznamená to potom, že vše záleží na nás a na otevřenosti, kterou jsme? A jsme-li uzavřeni, takže nám ""věci nic neříkají"", pak že mlčí toto osmyslování a svět se ukazuje v nicotě smyslu? A dá-li se ukázat, že tato zkušenost je zároveň základním otevřením se pro celek našeho života, pro svobodu naší existence, neznamená to tím více, že původ všeho smyslu, jeho nulový bod, je v nás a v naší moci? Avšak myšlenka, že tvoříme smysl tak, že je v naší moci smysluplnost či smysluprázdnota jsoucna, je v rozporu s myšlenkou otevřenosti pro jsoucno a jeho smysl, která je fenomenálně založena. Zejména již není osmyslování věcí naší vůle a libovůle. Není věcí naší, neleží v naší dispozici, aby se věci nejevily za určitých okolností beze smyslu, a korelativně k tomu opět, aby nás smysl z věcí neoslovoval, jsme-li proň otevřeni. Ale jsme otevřeni neméně pro jsoucno smysluplné jako pro nesmyslné a je to totéž jsoucno, které se ukazuje jednou smysluplné a podruhé nesmyslné, nic neříkající. Co to znamená jiného než problematičnost veškeré smysluplnosti? Co7 jiného znamená však tato problematičnost než to, že sama naše otevřenost pro věci a bližní nás varuje, abychom se neoddávali sklonu k absolutizaci určitých způsobů chápat smysl a jim příslušných smysluplností? Zde je nyní třeba několika poznámek k vztahu mezi pojmem smyslu a pojmem bytí. Mezi obojím je dalekosáhlá analogie a rovněž hluboký rozdíl. Jako smysl tak i bytí má tu stránku, že náleží jednak jsoucnům, která celou svou povahou jsou možná toliko vztahem k nim [tj. ke smyslu a k bytí], tak i takovým, která opět bytostně jsou takového vztahu prosta. Jako jsou to bytosti původně vztažené k vlastnímu bytí, jež uvádějí věci pouze se vyskytující ve vztah k jejich bytí tím, že je chápou jako něco a že o nich pak soudí, tak rovněž tyto bytosti otevřené pro bytí uvádějí je ve vztah k jejich vlastnímu smyslu tím, že je chápou v jejich významnosti, a to nejen kontemplativně-esteticky, nýbrž svým praktickým konáním. Nyní je však ukázáno fenomenologicky, že výslovný vztah k bytí získáváme jedině tak, že věci pro nás ztratí svou významnost, že tedy ""ztratí smysl"". Smysluplnost věcí a náš výslovný přístup k bytí, jeho odhalení, by se tak vylučovaly. Bytí by vystupovalo teprve tam, kde smysl končí, a bylo by tak čímsi svou povahou nesmyslným. Nyní ukázal W. Weischedel,1 že smysluplnost není nikdy možná jako jednotlivá, jako charakterizující tu kterou jednotlivost bez další souvislosti. Každý smysl jednotlivý poukazuje na celkový, každý smysl relativní na absolutní. Poněvadž smysl věcí je neodlučný od naší otevřenosti pro věci a jejich významnost, lze tedy říci, že tam, kde tato otevřenost chybí, nemůže nás oslovovat svět, a následkem toho lidský život jako pobývání na světě není možný. A dále z toho vyplývá, že tedy není možný lidský život bez buď naivní, nebo kriticky získané důvěry v absolutní smysl, v celkový smysl universa jsoucího, života a dění. Kde je lidský život konfrontován s naprostou nesmyslností, nezbývá mu než kapitulovat a vzdát se sama sebe. V. Mrštík, který si sám vzal život, proto mluví o ""oné hrozné nehybnosti sebevrahů"".2 Antinomie smyslu a nesmyslnosti, smyslu a bytí zdá se tak poukazovat k tomu, že život je možný toliko stálou iluzí totálního smyslu, která se v určitých zkušenostech právě ukazuje iluzí. Pravda by se tak ukazovala zároveň jako zásadně nepřátelská životu, v nesmiřitelné opozici a boji s ním. Víme, že boj pravdy se životem, byť odůvodněn filosoficky jiným způsobem, je jednou z podstatných tezí Nietzscheho. U Nietzscheho ovšem pravda znamená právě absolutní smysl a ten je v rozporu s povahou jsoucího, kterou je vůle k moci, stálé dění, ježto sebepřekračování, život. Přes8 tuto různost pojmů lze říci, že Nietzsche vytušil rozpor mezi bytím jsoucího a absolutností smyslu, i když právě tento absolutní smysl vykládá jako něco životu nepřátelského, tedy z našeho hlediska nesprávně. Tento rozpor je mu signálem, symptomem nihilismu, znehodnocení nejvyšších hodnot, úpadkem toho, co dosud dávalo životu smysl. Řešení této situace mu pak zdánlivě přináší přiznání k nihilismu, prohlášení světa za nesmyslný ve jménu života, který je tvůrčí, a je následkem toho s to organizovat část jsoucího tak, že získá relativní smysl. Jsou-li však hoření rozbory antinomie bytí a smyslu, smyslu a nesmyslu konstruovány správně, pak řešení problému nihilismu pomocí relativního a partikulárního smyslu jsou nemožná, jsou to iluzorní řešení. Život se ve svém praktickém rozvíjení nemůže opřít o relativní smysl, který spočívá na nesmyslu, poněvadž relativní smysl nemůže nikdy osmyslit nesmyslno, nýbrž je vždy jím stržen do nesmyslnosti toho, na čem spočívá. Pravdivý život v naprostém nihilismu, u vědomí nesmyslnosti celku není možný, stává se možným pouze za cenu iluzí. Teze takto pojatého nihilismu však nejsou o nic méně dogmatické než teze naivní nezlomené víry ve smysl! Nejenže důsledně provedená skepse musí obsahovat rovněž skepsi ke skepsi, a vést tak aspoň až do definitivního důkazu ke stavu nepodloženosti. Ale je nutno se též dotázat samotného fenoménu ztráty smyslu, co vlastně znamená. V Heideggerově analýze základního vynacházení, kterým je úzkost, se dovídáme, že v ní se otvírá možnost a též - byť jen na okamžik - skutečnost postavení před nic. Proč jen na okamžik? Protože úzkost neznamená nic než okamžik krize, z něhož je nutno buď se vrátit do světa zpět, a to znamená ke smyslu a významnosti, nebo odejít do ""strašné nehybnosti"" naprosté hluboké nudy, taedium vitae, z něhož není cesta zpět. Vrátit se však neznamená vrátit se k věcem tak, jak byly. Nikdy již nebudou těmi neproblematickými, nezlomenými věcmi, kterými se jevily dříve. Je to s nimi podobně, a přece zase jinak, než s osvobozeným obyvatelem jeskyně u Platóna: i ten se musí vrátit zpět, ač není zcela jasné proč: zde naopak je návrat sám něco pochopitelného, neboť návrat znamená sám život. Ale vychýlení ze zajetí, z běžné zaujatosti zde není objevení kladného povýtce, objevení věčných, a tím vší relativity prostých bytností, nýbrž objevení bytí jsoucího v zámezí všeho jsoucna a jeho významnosti, bytí, které není nic jsoucího, nýbrž právě z hlediska jsoucího pouhé nic, pouhý div - divnost toho, že jsoucno jest, to, co umožňuje onen krok zpět vůči všemu jsoucnu,9 na jehož základě lidský život je tím, čím je, stálou distancí k jsoucím věcem a možností v tomto spaciu a na jeho základě vztahovat se k nim. Projít zkušeností ztráty smyslu znamená, že smysl, k němuž se snad vrátíme, nebude pro nás prostě faktem v přímé nezlomenosti, nýbrž že bude reflektovaným, důvod hledajícím a zodpovídajícím smyslem. Že následkem toho nebude nikdy ani dán, ani nadobro získán. Že vznikne nový poměr, nový způsob vztahování k tomu, co je smysluplné: že smysl se může objevit pouze v činnosti, která vyplývá z hledajícího nedostatku smyslu, jako úběžný bod problematičnosti, jako nepřímá epifanie. Nemýlíme-li se, pak je toto nalézání smyslu v hledání, které vyplývá z jeho nepřítomnosti, jako novém rozvrhu života smyslem Sókratovy existence. Stálé otřásání naivního povědomí smysluplnosti je novým způsobem smyslu, objevením jeho souvislosti se záhadností bytí a jsoucna vcelku. Nejen individuální život, projde-li zkušeností ztráty smyslu a vyvodí-li na jejím základě možnost a nutnost docela nového sebevztahování ke všemu, dospívá k celkové ""konverzi"": možná, že vlastní podstata oné césury, kterou se snažíme stanovit jako oddělení předdějinné epochy od vlastních dějin, je v onom otřesení naivní jistoty smyslu, která ovládá život lidstva až do oné specifické proměny, kterou znamená skoro současný - a v hlubším smyslu vskutku jednotný - vznik politiky a filosofie. Ne že by předdějinné lidstvo bylo ve svém určení toho, co je smysluplné, nějak náročné - je naopak skromné v hodnocení člověka a lidského života, přece je mu svět nějak v pořádku a ospravedlněn - zkušenosti smrtelnosti, živelných a společenských katastrof jím neotřásají, pro jeho smysluplnost postačuje, že bohové si rezervovali to nejlepší pro sebe: věčnost ve smyslu nesmrtelnosti. Hodnotě universa není nijak na újmu, že v něm existuje smrt, bolest a utrpení, právě jako mu nevadí, že v něm zacházejí zvířata a porosty, že všecko podléhá rytmu vzniku a zániku. Nevylučuje to za extrémních okolností pocit paniky před smrtí, uvědomí-li si člověk před tváří mrtvého přítele, že jej čeká totéž: ale hledání jiného smyslu, např. života věčného, je pouze záležitostí nějakého poloboha, nikoli ve vlastním smyslu věcí lidskou. Člověk - skutečný člověk – vrací se z takovýchto dobrodružství do svého lidského okolí, k manželce a dítěti, pod svůj vinný keř a k svému krbu, k malému rytmu svého života, začleněného do velkého vlnobití, v němž vládnou a rozhodují docela jiné bytosti a moci. Lidská záležitost je obstarávání života pro sebe a své blízké, je to, co člověku sugeruje jeho vázanost k této stálé údržbě života, je tato skromnost, která jej učí smiřovat se s údělem služby životu a s trudem práce, která nikdy nekončí. Za tuto cenu může člověk žít ve smíru se světem a nepovažovat svůj život za nesmyslný, nýbrž toliko za excentrický vůči tomu, co o něm rozhoduje, za přirozeně smysluplný tak jako život květin na poli a zvířat v lese. Jako bez oživení jimi byl by svět bez lidí pro pravé kosmické bytosti chudý a neradostný. Tak se vyjadřují bohové sami, zděšeni výsledkem onoho zpustošení, kterému vydali svět potopou. Historie liší se od předhistorického lidství otřesením tohoto akceptovaného smyslu. Je nesprávným položením otázky, ptáme-li se, co toto otřesení způsobilo; právě tak marné, jako kdybychom se ptali, co způsobuje, že člověk odchází z krytosti dětství do svézodpovědnosti dospělého věku. Člověk předhistorické epochy couvá do akceptovaného smíru s universem na základě svého uskrovnění, jak ukazují taková testimonia, jako je Gilgamešova panika nad smrtí druha,3 podobně jako dospívající může ustupovat do bezpečí infantilismu. Možnost otřesení naň doléhá, ale je odmítána. Dává přednost skromnému začlenění do universa a tomu odpovídá též jeho společenská existence v pospolitosti, která se neliší od universa sama a jeho určujících sil. I to, či lépe ten, kdo vládne říši lidí, je božské povahy a lidé ve vlastním smyslu slova jsou určeni k jeho službám, od něho a jeho prostřednictvím pak dostávají všecko to, co tělesně i smysluplně potřebují ke své existenci. Neexistuje žádný specificky lidský okres jsoucna, který by byl vyhrazen člověku a jeho snaze zodpovídat sám za sebe, nejméně jím již je říše lidí. Tam, kde se tedy lidé pokusí o vytvoření takového spacia, nemůže již naprosto odolávat ona skromnost akceptovaného smyslu, která charakterizuje dosavadního člověka. Tím, že přejímá za sebe a za druhé zodpovědnost, klade člověk implicite otázku smyslu nově a jinak. Nespokojuje se již vázaností života k sobě samotnému, úživou jako průběžným obsahem a službou v potu tváře jako svým údělem bytosti, jejímž smyslem je epizodičnost a podřízenost. Prvotní otřesení akceptovaného smyslu není následkem toho pád do nesmyslnosti, nýbrž je naopak objevení možnosti dosáhnout smysluplnosti svobodnější, náročnější. - S tím je pak v souvislosti ono výslovné užasnutí nad jsoucnem vcelku, nad div-ností toho, že universum jest, v němž podle starých filosofů je vlastní patos a vznik filosofie. Lidé, kteří nesetrvávají ve skromnosti pasivně přijímaného smyslu, nemohou se spokojit onou úlohou, která je jim tak uložena,10 a k tomu náleží bytostně rovněž ona nová možnost vztahu k bytí a smyslu, která nespočívá v hotové, předem přijaté odpovědi, nýbrž v tázání, a tou je právě filosofie. Tázání však předpokládá zkušenost záhadnosti, problematičnosti, a tato zkušenost, které předhistorické lidstvo uhýbá, před níž se uchyluje do mýtu sebehlubšího a pravdou těhotného, rozpoutává se v podobě filosofie. Tak jako se v politickém jednání člověk vystavuje jeho problematičnosti, tomu, že jeho důsledky jsou nedohledné a každá iniciativa přechází vzápětí do cizích rukou, tak se ve filosofii člověk vystavuje problematičnosti bytí a smyslu jsoucího. V historické epoše tedy lidstvo neuhýbá problematičnosti, nýbrž přímo ji vyzývá a slibuje si od ní přístup k větší hloubce smysluplného života, než je ta, která byla vlastní lidství před-historickému. V obci, polis, v životě věnovaném obci, životě politickém, buduje prostor pro autonomní smysluplnost ryze lidskou, smysluplnost vzájemného uznání v působnosti, která má význam pro všecky své účastníky a neomezuje se na pouhé udržování života tělesného, nýbrž je pramenem života, který se překračuje v paměti činů, kterou zaručuje právě obec. Je to život v mnohém ohledu riskantnější, nebezpečnější než ono vegetativní uskromnění, s nímž počítá před-historické lidství. A právě tak je riskantnější ono výslovné tázající hledání, kterým je filosofie, než ono ponorné uhadování, kterým je mýtus. Je riskantnější,11 poněvadž právě tak jako jednání je iniciativou, která se vzdává sebe samé v témž okamžiku, kdy je výslovně uchopena - dává se do rukou nekončícího soupeření náhledů, jež původní úmysly myslitelů vede do netušeného a nepředvídatelného. Je riskantnější, poněvadž celý život jednotlivý i společenský zatahuje do oblasti změny smyslu, do oblasti, kde se musí cele proměnit ve své stavbě, poněvadž ve svém smyslu. Právě to a nic jiného znamená historie. Filosofie neotřásla skromným smyslem malého životního rytmu, diktovaného fascinací tělesným životem a jeho poutaností k sobě samému, aby člověka ochudila, nýbrž s vůlí jej obohacovat. Člověk se měl zbavit akceptovaného smyslu, aby se pozvedl k tomu, co dosud dávalo smysl veškerenstvu a jemu samému tak jako jiným závislostem, rostlinám a živočichům a co rozhodovalo o smyslu věcí, protože bylo nehynoucí, a proto božské. Filosofie nabídla novou podobu toho, co nehyne - nikoli jen stálost, nesmrtelnost, ustavičnost, vlastní bohům, nýbrž věčnost. Ta se jí představila nejprve v podobě onoho nehynoucího, z něhož je vznik a zánik všemu jsoucímu, jeho objevování, vzcházení a zacházení, zapadání do temna - v podobě φύσις. K její noci náleží rozbřesk kosmu, pořádku věcí, jako to, co neumenšuje, nýbrž podtrhuje tajemství bytí a jsoucen. Ale jako životu svobodné polis byla dopřána jen krátká lhůta k tomu, aby se rozepjal ve své svobodné odvaze, nebojácně směřující do neznáma, tak také filosofie, vědomá své spojitosti s problémem obce a vyciťujíc již v zárodcích její nebezpečí a konec, snahou o definitivní a nové osmyslení je vedena k tomu spatřovat v temnu pouze nedostatek světla, v noci oslabení dne - je vedena k tomu, stát se v průběžném jasu definitivní jistoty probíhající teorií, názorem jsoucna, který jeho smysl vyčerpává v nové definitivě. Ve chvíli, kdy o zahynutí polis je rozhodnuto, přetváří se tak filosofie v to, co bude její podobou po tisíciletí, přetváří se v metafyziku u Platóna a Démokrita, v metafyziku dvojí podoby, metafyziku shora a zdola, metafyziku logu a ideje na jedné straně, metafyziku věcí v jejich ryzí věcnosti na druhé, obojí s pretencí na definitivní jasnost a poslední výklad věcí, obojí opřenou o onen vzor jasnosti, jejž znamenal objev matematiky, onen zárodek budoucí přeměny filosofie ve vědu. Ve spojitosti s tímto matematickým motivem, měřítkem toho, co je pravda nahlédnutelná jednou provždy, přesně a kýmkoli za všech okolností, je ten motiv Platónova metafyzického myšlení, který se nazývá χωρισμός a znamená odluku, propast mezi světem pravým, přístupným přesnému a přísnému nahlédnutí rozumu, a nepřesným, jevícím se, dojmovým, v přísném smyslu nezachytitelným světem toho, co každodenní zkušenost vyhlašuje za jedinou skutečnost - našeho okolí, světa kolem nás. Tento na první pohled podivný, bizarní názor, vyhlašující za pravou skutečnost to, o čem zdravý lidský rozum a zdrcující většina lidí pranic neví, je ve skutečnosti jedním z historicky nejpůsobivějších metafyzických motivů, bez něho by neexistovaly nejen pro nás dnes pochybné disciplíny jako theologie, ale především ne celá moderní věda, zvláště matematická přírodověda a všecky ony dalekosáhlé aplikace na ní založené. Lze dokonce říci, že Platón vyniká nad Démokrita a překonává jej právě touto myšlenkou. Přes všecko zdání opaku jde moderní věda spíše za Platónem než za Démokritem. V historickém vývoji má však na prvním místě význam tato dualita metafyziky, kterou představují zjevy Platón - Démokritos: znamená, že metafyzika nemá jednu podobu, nýbrž dvě již ve svém vzniku a k těmto dvěma se brzy druží třetí zásadně odlišná podoba, totiž Aristotelova. Filosofie ve své metafyzické podobě sice tedy setřásá ono tajemství, které bylo východiskem onoho otřesu, který jí dal vznik - ale ono ji dostihuje znovu v této podobě záhady plurality metafyzických konceptů, základně odlišných nazření povahy jsoucího jako takového. Úzkou souvislost mezi metafyzickou filosofií a politikou dokumentuje pak Platónova doktrína tím, že za svůj přední úkol si vytyčuje konstrukci státní obce takové, že filosofové, lidé, kteří si umiňují žít na bázi pravdivosti, v ní budou moci žít a neupadnou s ní do konfliktu, smrtonosného jak pro ně, tak pro ni. Aristotelés podá pak první myšlenkové založení politiky na bázi polis, ale zásluhou Platónovou zůstane, že i tam, kde tato báze v západním životním kontextu bude odstraněna - jak se to stane v hellenismu a při přechodu římské civitas v principát -, zůstane stát něčím, co je od ostatního světa odděleno příkrou hranicí, neboť stát bude patřit do souvislosti ""pravého"" světa a z něho čerpat sankce svých institucí a počinů. Že filosofie není s to dát člověku vyšší životní smysl veskrze pozitivní, nezlomený, bezprostředně srozumitelný beze vší záhadnosti, k níž vede otřes prvotní skromné smysluplnosti, že metafyzika zavádí, svede do nejistot místo slibovaného anebo doufaného kladu, je zkušenost, jež se prosazuje s velikou silou právě v údobí, kdy člověk zbavený praktického smyslu své existence v obci obrací se dovnitř, aby tam našel to, co mu život v obci, a to znamená rovněž v kosmu, jehož je obec částí i obrazem, odepřel. Mezi člověkem a kosmem vzniká tak hráz nedůvěry, která postihuje rovněž filosofii jako orgán smysluplnosti. Význam křesťanské zkušenosti je nyní v dějinách ten: co není s to zaručit filosofické badatelství se svým nárokem na pevnou ἐπιστήμη, kterou však skepse popírá, co nedokáže člověk nejvyšším úsilím, je Bohu lehké a víra, oslovení člověka božím slovem a odpověď na toto slovo, zatlačuje vztah ke kosmu do druhořadosti a posléze nevýznamnosti. Nic v tom nevadilo křesťanské theologii, že výklad tohoto oslovení člověka Bohem se odehrával ve sféře transcendentálního chorismu, vytvořeného kdysi za zcela jiným účelem Platónovou metafyzikou. Transcendence boží, která nepochybně nemá myšlenkový podklad v ideovém pokladu Izraele, je dědictví ""pravého světa"", kdysi vytvořeného Platónem a theologicky transformovaného Aristotelem. Křesťanská víra je smysl nikoli člověkem hledaný a jím autonomně nalézaný, nýbrž diktovaný z onoho světa; proto k ní patří bytostně též něco v řeckém životě v této formě se nevyskytujícího, totiž uvědomení bídy člověka, sama od sebe neschopného smysl vytvořit a sobě dát - prvek, který je křesťanskému postoji společný se starou skepsí, ale v radikálnější podobě a bez oné rezignace, která skepsi charakterizuje. Křesťanský člověk se tváří v tvář lidské bídě smyslu, a to absolutního a celkového, nevzdává, nýbrž tvrdí jej tím energičtěji, čím názorněji je tato bída předvedena. Na tomto podkladě, kde otázka smyslu je vyřešena v pozitivním smyslu vykázáním filosofie a zaražením skepse slovem z jinak nepřístupného ""pravého"" světa, roste potom jednak nové společenství, jednak nové poznávající vyrovnání s universem všeho, co jest. Nová obec, která ovšem není již veskrze lidským dílem, ale na níž lidé přece svobodně se podílejí: společenství nikoli pouze lidí mezi sebou, lidí, kteří si jakožto podílníci vzájemného uznání zaručují duchovní trvalost v paměti slávy - nýbrž společenství s Bohem, který je jejich věčnou pamětí a názorem jejich duchovní bytnosti. Obec, v níž při vší hierarchii jsou si lidé rovni před tváří poslední ""pravé"" skutečnosti, v níž jsou proto teprve skutečnými podílníky na smyslu, který nevytvořili, ale který musejí napomáhat uskutečňovat. Tento koncept nové obce je přirozeně plný potencialit historického zformování. Ve své nejstarší podobě je řešením mravního dilematu římské říše, jejíž existence, život v ní a povinnosti k ní převzaté vyžadují vyšší, absolutní sankci. Konstantinovský způsob, při němž se kryje světské a duchovní společenství, takže ciceronský nápad, podle něhož nejlepší stát, stát ""pravého jsoucna"", a římská res publica jsou jedno a totéž, zde na nové dogmatické základně a rovině římského voluntarismu dochází monumentálního uskutečnění, je pouze jednou z těchto potencialit, takovou ovšem, že ve svých důsledcích působí až do dnešního dne, byť v ""sekularizované"" podobě. - Ani islám není beze vztahu k myšlence posvátné obce pravého jsoucna, aspoň v hlavách některých svých filosofických představitelů, kteří se snaží myšlenku profécie a její vztah k říši arabského zákona uvést ve vztah k Platónově nauce o filosofu-státníkovi (al-Fárábí, Ibn Sína). Nejvýznamnější a nejbohatší svými důsledky je však rozbujení této tematiky v okruhu západního středověku, kde tvoří vlastní problém, kolem něhož krouží úsilí jak lidí politicky, historicky působících, tak duchovních. Zde není reální rámec smysluplného života prostě již dán tak jako pro Římana pozdní císařské doby světový stát nebo pro islám říše jeho zákona; vztah mezi obcí pozemskou a obcí pravou řeší se postupem staletí různě na podstatně stejné základně víry - byť s odlišným pojetím vztahu víry k jiným přirozeným stránkám a silám člověka. Zde je potom třeba pochopit nové místo a význam, jehož se v soustavě křesťanské víry a křesťanského dogmatu dostává metafyzice. Je sice pravda, že přestala být místem, na němž se hledá smysl veškerenstva a na němž se domníváme jej autonomně nacházet. Ale metafyzické uvažování a metafyzické tázání nabývá toho smyslu, že v rámci vytčeném vírou a jí zaručeném je možno získat do určité míry porozumění toho, co víra přináší. Rozumové poznání tak dosahuje transcendentních cílů bez obav, že zbloudí, a na druhé straně je možno oddat se všem odvážnostem spekulace bez toho, že by nás zavedla do skeptických krajin, kde číhá nesmyslnost. Rozum jako přirozený orgán pochopení pravdy tak sice ztratil své vůdčí místo v životě, ale lze zastávat názor, že tím dokonce může sám získávat: získává pevnou půdu pod nohama, získává jistotu a s ní smělost. Středověké universum je zprvu pod vlivem antického konečné v prostoru, ale tenduje k prostorové nekonečnosti; zato je bytostně konečné v čase a jeho čas je odvozen z dějin spásy, které patří bytostně k jeho pojetí životního a dějinného smyslu, uzavřeného mezi stvoření, pád člověka, spasení a soud. Na toto křesťanské pojetí smyslu dějin a veškerenstva zvyklo si evropské lidstvo tak velice, že nedovede upustit od některých jeho podstatných rysů ani tam, kde mu již přestaly být významné základní křesťanské pojmy Boha stvořitele, spasitele a soudce, a že smysl hledá v sekularizovaném konceptu křesťanském, kde člověk či lidstvo nastupuje na místo Boží, i nadále. Karl Löwith, který upozornil s tak velikou silou na to, že antický kosmos je vystřídán jako pramen smyslu sblížením mezi Bohem a člověkem v křesťanské éře, vidí v této poutanosti všeho smyslu na dějiny i v moderní době jeden z pramenů moderního zoufání nad smysluplností: neboť jsou-li dějiny místem smyslu, pak opírat se o ně je tolik jako chtít se chytat vln za ztroskotání. Jiným křesťanským pramenem nihilismu je podle téhož autora vztah k přírodě jako oboru věcí, který je dán člověku k dispozici, aby jím vládl a spravoval jej. Myšlenka, jež původně znamenala pečování o věci člověku svěřené, stává se v moderní době doktrínou vlády a vykořisťování klenotnice přírody beze všeho ohledu nejen k přírodě samé, nýbrž i k budoucímu lidstvu. Nejdůležitější je však, že příroda není pro křesťanského člověka nezbytně oním konkrétnem, do něhož je ponořen a k němuž patří jako jedno z podstatných míst zjevování jeho tajuplné povahy, nýbrž přinejmenším od dob nominalismu předmětem vysuzování a konstrukce. Příroda není dána a zjevná, nýbrž je nám vzdálena a cizí, z prostředků vlastního ducha ji teprve musíme vysoudit. Místem smyslu a bytí je Bůh ve svém vztahu k lidské duši: příroda je místem chladné abstraktní úvahy. Proto v otázce přírody nenavazuje moderní člověk na antiku, hlavně ne na antiku řeckou s jejím estetickým pojetím geometrie, nýbrž na křesťanský způsob pohledu na ni s chladnou distancí a nedůvěrou. V poslední fázi křesťanského pohledu na přírodu je boží blízkost k lidské duši pojata jako boží záruka za to, co se nyní stává - a vlastně již stalo - hlavním aktuálním zájmem určujících osobností: za existenci přírody a matematicky zřetelných koncepcí o ní, oněch koncepcí, které dovolují ne tak ji nazírat jako vypočítávat. Příroda jako taková, příroda jako samostatné jsoucno, přestává zajímat, přestává být předmětem názoru, stává se něčím formálním - předmětem matematické přírodovědy. V matematické přírodovědě příroda není to, co se samo od sebe ukazuje, není fenomén, nýbrž je předmětem konstrukce a experimentu, který dává přírodu v rámci přísně vymezených anticipací, jež nemohou jako takové být realizovány, ale umožňují výpočet. Nikde v přírodě nelze konstatovat setrvačný pohyb v přísném smyslu, a přece princip setrvačnosti v ní platí a bez něho není exaktní kinematika myslitelná. Odtud pak vychází při nesmírném, přímo zázračném úspěchu matematických metod ve fyzice a přírodovědách vůbec nový střízlivě-odvážný pohled na celek skutečnosti, který neuznává žádné jiné jsoucno než to, k němuž se dospělo takovouto matematickou rekonstrukcí smyslového světa, v němž se přirozeně pohybujeme. Ne bez přispění křesťanského konceptu smysluplnosti vzniklo tak v lůně společnosti západní Evropy křesťanstvím odchované pojetí skutečnosti nejen pozvolna se odvracející od vlastního pramene křesťanské smysluplnosti, pro které pojmy jako Bůh, stvoření, pád, spasení nemají smysl, nýbrž které ponenáhlu dospívá k úplnému rozchodu mezi realitou a smysluplností: skutečnost ve vlastním smyslu slova, skutečnost účinného vědění je smyslu-prázdná a smyslu-prostá. Matematická přírodověda se stala svou použitelností a svou skutečnou působností v nejrůznějších oborech života nezbytnou součástí skutečnosti dnešního lidstva, skutečností, bez níž nedokážeme žít. Nelze-li však žít bez ní, žít ve fyzickém smyslu, není tím ještě řečeno, že dovedeme, že dokážeme žít s ní a na jejím výlučném základě. Má-li pravdu Weischedel se svou tezí, že u vědomí naprosté bezesmyslnosti se doslova fyzicky nedá žít, a je-li matematická přírodověda toho stylu, jak se vytváří od tří set let, od vzniku moderního mechanismu, pro stále ještě narůstající počet současníků normou jsoucnosti, pak je pochopitelné, že při všem vzrůstu prostředků k životu je náš život nejen prázdný, ale vydán pustošivým silám. Husserl ukázal ve svém velkém díle o krizi evropských věd, jak sama matematika moderního člověka svým formálním a stále více na pouhou formu a strukturu se soustřeďujícím charakterem vede tam, kde není jasně prohlédnut metodický ráz jejího použití v přírodovědné zkušenosti, nezbytně k rozpuštění vší konkrétní nazíratelnosti v pouhý dým formulí. Přírodověda je tak nihilismem přírody, stane-li se pouhou faktologickou disciplínou nesrozumitelných, i když přehledně manipulovatelných fakt. Takováto věda nedovede odůvodnit samu sebe jako smysluplnou činnost a svůj smysl nezbytně potom přijímá odjinud, zvenčí, od ""sociální objednávky"", která může být, jak známo, co do smysluplnosti přinejmenším pochybná, ne-li svědčit o témže nihilismu, jehož je sama projevem, jako vládnoucím i ve společnosti, která objednává. Matematická přírodověda jako disciplína i jako vzor pro každé zvědečtění je - nebo byla až donedávna - jednou z hlavních bašt moderního nihilismu. Husserl líčí spíše její negativní stránku, způsob, jak rozkládá přirozenou realitu; je zde však též ona nesmírná působnost této vědotechniky, jež jako by z reality vydělovala a v ní spatřovala toliko libovolně použitelnou zásobárnu působností a sil. Tato síť působností, toto po-jetí se nevyhýbá člověku, který sám v něm funguje jako akumulátor a relé. Společnost proto představuje týž obraz mobilizace a akumulace sil, které se pak vybíjejí v nesmírných konflagracích, jež samy vedou vždy jen k obsáhlejším, nakonec universálním, planetárním silovým konstelacím.12 Zástupci vědeckého života se často rozhořčují nad ""zneužitím vědy"" v dnešní době: ve skutečnosti věda, která ztratila vnitřní smysl, nemůže reklamovat něco, čeho se sama zbavila: v jejích vlastních očích a měřeno jejími vlastními měřítky je toto ""zneužití"", ve skutečnosti relativní, a tedy nesmyslné osmyslení, něčím legitimním. Nejen jednotlivci, nýbrž celé společnosti se brání v dnešní době nesmyslnosti pomocí derivátů starého, křesťanského smyslu, jakými jsou naše filosofie dějin, většinou mrtvě narozené, jako Comtovo náboženství Humanity nebo Durkheimův animistický pantheismus, nebo vzdorem a násilím vynucující smysl tam, kde ex datis nemůže být, jako je marxismus. Nikoli marxismus ve smyslu doktrinálním, jako kritická společenská věda, nýbrž jako ""posvátná"" doktrína nových, přestrukturovaných a agresivních společností, využívajících hlodající skepse starých. Založena doktrinálně na Feuerbachově materialismu, sdílí s ním dvojsmyslnost tohoto pojmu: buď ""matérii"" chápat ve smyslu moderní vědy, a tedy jako něco bytostně ne-smyslného, smysluprázdného, s čímž je pak ve shodě jeho rozdělení skutečnosti na reálně působivou materiální základnu a na sekundární, v podstatě jen nedůsledností působivou ideologii; nebo po vzoru starého hylozoismu, ale pak to znamená nikoli metodu konstruktivně-dialektickou, nýbrž důvěru k fenoménům jako takovým, zcela jiné zaměření filosoficko-vědecké a zcela odlišný postoj a přístup k světu. Ve skutečnosti se zde praktikuje nevědomky ona nietzschovská protismyslnost, která spočívá v receptu, není-li smyslu, pak jej vytvořit ""tím, že zorganizujeme onu část světa, která je nám přístupná"".4 Protismyslnost, kterou jako takovou ukazuje v jasném světle Weischedelova úvaha o stupních smysluplnosti: každý jednotlivý smysl předpokládá, má-li být skutečným smyslem, smysl totální a absolutní, ale smysl relativní a částečný nikdy nemůže osmyslit celek, protože smysl partikulární může být ve shodě a může být produktem nesmyslu, kdežto jen totální smysluplnost může zabránit tomu, aby všecko jednotlivé neutonulo v nesmyslnosti. Možná, že nejstrašnější zkušenost nesmyslnosti je ta, kterou poskytuje pohled na zmar částečných smysluplností, na katastrofy celých po generace budovaných společenství a duchovních světů. A je-li pravdivá další myšlenka Weischedelova, kterou jsme se snažili výše odůvodnit odkrytím jejího fenomenálního pramene v tom, co bychom rádi nazvali zdánlivou antinomií života a bytí, že totiž jednání a život jsou nemožné bez vědomí smysluplnosti, pak v tom je obsaženo objasnění toho, proč při vší rostoucí akumulaci sil a prostředků vede náš život ke katastrofám konflagrací nebo kapitulací, což v podstatě vychází v otázce nesmyslnosti na totéž. A výklad toho, proč musí právě v údobí planetárním, v údobí, kdy Evropa svou vlastní dějinnou nutností, svým vlastním zabřednutím do nesmyslnosti, odchází ze středu dějin, vládnout anonymita nihilismu a dusit veškeré křečovitě pěstované naděje a jejich filosofie. Dnešní svět ve své polarizaci může někdy připadat jako bojiště dvojího nihilismu, slovo vzato ve významu Nietzschově: jeviště zápasu mezi aktivním a pasivním nihilismem: nihilismem těch, kdo jsou ochromováni nedůslednými zbytky smysluplnosti z minula, a těch, kdo provádějí beze všech zábran přehodnocení všech hodnot z hlediska síly a moci. Přitom dominující filosofie dnešního dne, jedna veřejná, druhá tajná, mají pojetí člověka a jeho bytostných zájmů, které jej vidí jako biologický organismus, jako část hmotného světa, ale ne tak, jak tělesně žijeme, nýbrž jak nás vidí pohled smyslu zbavené, v podstatě přírodovědecké teorie: jako organismus, který se udržuje metabolickou výměnou s prostředím a který se reprodukuje. Tak se zdá, jako by celý pohyb dějin po veškerých elánech po absolutním smyslu v politice, filosofii metafyzického ražení, v náboženství tak hlubokého ponoru, jako je křesťanství, vyústil tam, kde začal - u vázanosti života k svému sebestravování a k práci jako základnímu prostředku jeho udržování. O této vázanosti jsme se snažili ukázat, že uspokojení s ní a v ní je tím, co člověka před-dějinné epochy odlišuje od vlastní historie. Byl by zde paradox dějin, ústících do před-dějinnosti, s nímž by se dobře shodovala ona zvláštní okolnost, že národy a civilizace, jež po tisíciletí vydržely v před-dějinném stavu (jako Čína), vstupující dnes do dějin, mohou dobře navázat na jisté elementy svého předdějinného života, ovšem s korekturami, a z něho dokonce čerpat snad podstatnou část oné energie, s níž vystupují na novém kolbišti. Ale není tomu tak. Předdějinnost není charakterizována odsmysleností, není nihilistická jako naše současnost. Předdějinnost je smysl skromný, ale ne relativní. Je to smysl vůči člověku excentrický, ale vztažený prvotně na jiné bytosti a mocnosti. V tomto skromném smyslu může člověk žít lidsky a přitom si rozumět jako květině či polnímu zvířeti. Může žít ve smíru se jsoucnem, a ne v pustošivém zápasu s ním, který obětuje po myriády eónů střádané možnosti života tomu nejvšednějšímu a nejnesmyslnějšímu, co se v lidské existenci objevuje. Naše úvaha se zdá tak ztrácet v beznadějném pesimismu. Ze všech uvedených fenoménů zdá se vyzírat nesmyslnost jako poslední výsledek lidského snažení o pravdu, tj. o skutečný smysl. ""Dogmatický"" nihilismus zdá se posledním slovem lidské moudrosti, která se tak zdá krýt s tím, co si představuje dnešní pan Homais.13 Ale nihilismus se ukáže skutečně dogmatickým, jakmile tvrdí nesmyslnost jako poslední a nepochybný fakt a pakliže jeho pochybnost o dogmaticky kladeném smyslu neimplikuje rovněž možnou skepsi k této skepsi. Tato úvaha ukazuje pak dogmatický nihilismus jako korelát dogmatických tezí smysluplnosti, těch tezí, které vzala na svůj účet metafyzika a s ní souvisící dogmatická theologie, tím hůře, když ""zjevená"". Z tohoto hlediska nebyly by pak dějiny postupným zjevením nesmyslnosti veškerenstva, aspoň by tím nebyly nutně, a existovala by snad i možnost pro lidstvo, aby realizovalo ve shodě s tím smysluplnou existenci - pod podmínkou obrovité konverze, neslýchaného μετανοεĂν. Člověk nemůže žít beze smyslu, a to bez smyslu celkového a absolutního. To znamená: nemůže žít v jistotě nesmyslnosti. Ale znamená to, že nemůže žít ve smyslu hledaném a problematickém? Že ke smysluplnosti v pravém, ne uskromněném, ale také ne dogmatickém smyslu, náleží právě toto žití v ovzduší problematičnosti? Možná, že o tom věděl Sókratés, že právě z tohoto důvodu je jeho charakteristika soudobým myslitelem, že Sókratés je filosofem nejpravějším, třeba snad ne největším, tak výstižně hluboká. A Lessing, když ve volbě mezi ""pravdu mít"" a ""pravdu hledat"" dával přednost tomuto druhému,5 neměl snad na mysli právě zase totéž? Situace nabývá zvláštního zabarvení, když s Weischedelem - a předtím již s jeho učiteli - si jasně uvědomíme, že otázka a problematizace nejsou jen subjektivní akty a postoje, nýbrž že předpokládají problematičnost jako něco dalšího a věcného, jako situaci věcnou. A není posléze v jádru skutečnosti samé něco jako tajemno a tajemství, je tajemno a tajemství nezbytně něco subjektivně-soukromého, co ve skutečnosti znamená takový jas, že je s to přezářit všecko, co je nám každodenně jasné? Není nekonečná hloubka skutečnosti právě možná pouze tím, že na její dno dohlédnout nelze, a není právě to výzvou a šancí člověka v jeho vzmachu za smyslem, který je něco více než rozkvět a zánik polní lilie v očích božských mocností? Možnost μετανόησις v historických rozměrech závisí v podstatě na tom: Je ta část lidstva, která je s to pochopit, oč v dějinách běželo a běží, která je zároveň celým postavením dnešního lidstva na špičku vědotechniky stále více donucována k přejímání zodpovědnosti za nesmyslnost, též schopna oné kázně a onoho sebezapření, kterých vyžaduje postoj nezakotvenosti, v němž jedině se může realizovat smysl absolutní a lidstvu přece přístupný, poněvadž problematický?14 Ke konci resumujme. Rozeznáváme smysl, který vzniká v porozumění a poznávání jako trvalý sediment - význam, pojem; smysluplné prostředky komunikace smyslu patří rovněž do této kapitoly, na prvním místě jazyk; za druhé smysl obsažený ve věci samé, to, čím nás věc oslovuje a odpovídá našim možnostem, abychom se s ní nebo její pomocí s jinými mohli vyrovnat, k věcem a osobám se srozumitelně chovat. O tomto smyslu třeba potom položit otázku, zda je absolutní, celkový a všeobsáhlý, nebo vždy pouze relativní k jinému, podmíněn tímto druhým (např. živočišným životem), takže s ním stojí a padá. V rámci tohoto věcného smyslu rozeznáváme opět mezi smyslem vůči člověku excentrickým a smyslem, který má v člověku své centrum. Relativní smysl věcí našeho okolí je lidsky centrován, je relativní k lidskému životu. Absolutní smysl nemusí být v každém případě vůči člověku excentrický, není takový, jestliže to v člověku, co může smysl oslovit, odpovídá tomu, co osmysluje veškerenstvo. Zkušenost ztráty smyslu vede k otázce, zda veškerý smysl není lidsky centrován a relativní k životu. Je-li tomu tak, stojíme před nihilismem. Smysl, který jsme se domnívali postihovat ve všem, v celku i částech nám přístupného jsoucna, ukazuje se omezeným a nicotným. Takový otřes smysluplnosti musí vést, není-li možno najít východisko z popření smyslu, ke stagnaci života. Ježto otřes daného smyslu se dostavuje zároveň se zkušeností o bytí jako o tom, co nelze považovat za žádné jsoucno, je nasnadě formulovat nihilismus jako antinomii bytí a smyslu: zkušenost vynořujícího se bytí byla by zároveň zkušeností naprosté nesmyslnosti jsoucna. Ve skutečnosti běží teprve o odkrytí smyslu, který nemůže být nikdy vyložen jako věc, který nemůže být ovládnut, ohraničen, pozitivně zachycen a zvládnut, nýbrž který je přítomen pouze v hledání bytí. Proto též nemůže tak jako relativní a pozitivní smysl potkávat nás přímo ve věcech, bezprostředně s nimi. Základem tohoto smyslu je, mluveno spolu s Weischedelem, problematičnost, mluveno s Heideggerem, skrytost jsoucna vcelku jako základ vší otevřenosti a každého otevírání. Toto tajemné to tedy je, co se vyjadřuje v otřesení naivně přijímaného smyslu (ať běží o relativní smysl bezprostředního lidského chování a počínání, nebo o absolutní smysl mytického smyslu). Tak vzniká otřesením naivního smyslu perspektiva na absolutní, a přece nikoli lidsky excentrický smysl za předpokladu, že je člověk hotov rezignovat na bezprostřední danost smyslu a osvojovat si smysl jako cestu. Problematika zde načrtnutá je - to je pro naši otázku po smyslu historie důležité - platná nejen pro individuální život, nýbrž pro samotné dějiny. Dějiny vznikají otřesem naivního a absolutního smyslu v téměř současném a vzájemně se podmiňujícím vzniku politiky a filosofie. V podstatě jsou rozvinutím možností zárodečně založených v tomto otřesu. Z tohoto důvodu a pro ty, kdo jsou zaměřeni na životní bezprostřednost, dějiny zdánlivě vyúsťují v nihilismu smyslu zbaveného jsoucna. V porozumění jsoucnu v jeho bytí, které je charakteristické pro moderní objektivistickou, tj. ideální asymptoty každého vztahu ke smyslu se vzdávající vědu, se tento rys zdánlivě velmi energicky uplatňuje. Tento objektivismus je však vnitřně rozporný a věda sama ukazuje příznaky toho, že jej překonává. Diskuse této otázky náleží však do jiného pojednání. 1) V poznámkách pod čarou uvádíme ve špičatých závorkách, jak se český text eseje liší od autorova vlastního překladu do němčiny. Odchylná místa přeložil zpět do češtiny Karel Novotný. Srv. Ediční komentář na konci tohoto svazku. (Pozn. vyd.) 2) Až k další poznámkové značce je text v NP vypuštěn. (Pozn. vyd.) 3) Do konce odstavce je původní český text opraven podle NP. (Pozn. vyd.) 4) Srv. M. Heidegger, Sein und Zeit, cit. vyd., str. 324; česky: Bytí a čas, cit. vyd. (Pozn. vyd.) 5) V NP jsou předchozí dva odstavce nahrazeny textem: »""Osamostatnění"" hodnot má jednu důležitou stránku: činí neproblematickou tuto souvislost bytí (Seinszusammenhang), zajišťuje ji proti nebezpečí problematizace. Pokud jsou hodnoty pojaty jako věcný původ smyslu, ať už jako platónské ideje, nebo jako božský νος novoplatoniků a jejich metafyzicko-theologických následovníků, je zde stále možnost vykládat zkušenosti o ztrátě smyslu jako defekty nikoli toho, co smysl dává, nýbrž toho, čemu je poskytován. To je výhoda, která znamená hráz proti nihilismu smyslu. Slabou stránkou je zde metafyzická konstrukce, zatímco ztráta smyslu je fenomén.« (Pozn. vyd.) 6) V NP je na tomto místě vložen odstavec, jehož česká předloha byla nalezena v pozůstalosti osamocena, při soupisu označena sg. 11/19, a posléze publikována v AS/PD–6 jako příloha č. 6.8, str. 277: »To platí též o takových ""věcech"", které nejen ""mají smysl"", ale vděčí též [za] svou existenci pouze tomu, že bytosti smysl prožívající si tento smysl předávají, tím jej činí pevným a podle pravidel regulovaným, prohlubují a konzervují jej, modifikují jej, ale dokáží se také k němu vracet jako k něčemu v ideálním případě identickému - vůbec se k němu výslovně vztahují. Takovou ""věcí"", plnou smyslu a beze smyslu neexistující, je jazyk a jiné formy vzájemně lidské komunikace a výměny (mravy a obyčeje, formy spolužití, zvláště rodinného, klasifikační schémata, mýty). Studium jazyka, literatury, výtvarného umění atd. je bez analýzy zvláštního smyslu těchto útvarů, který lze nazvat smyslem ""sedimentovaným"" nebo ""kanalizovaným"", nemyslitelné. Především jazyk je možno přísně vědecky tematizovat tak, že jazykověda bude moci přesností rivalizovat s přírodovědou, a přesto jako vztažená ke smyslu bude představovat vědu podstatně jiného typu. Smysluplné struktury jazyka jsou možné jen tím, že lidé existují v uvědomělé snaze o smysl, v problematice smyslu, nejsou však žádným uvědomělým výsledkem tohoto snažení. Přesto nebo možná právě proto jsou vhodné k tomu, aby učinily zjevným důležitý fenomén smyslu vůbec, totiž hierarchicko-intencionální strukturu smyslu. V jazyce existuje řada rovin, z nichž má každá jen vzhledem k nadřazeným rovinám smysl, přitom však má svou autonomní zákonitost a v celkovém prožitku jazyka ustupuje do pozadí. Dokonce i rovina významová ustupuje proti míněnému denotátu. Přesto jsou nižší roviny prezentní a mohou být eruovány rozborem své funkce v celkové stavbě smysluplné řeči, tedy v podstatě fenomenologicky. Tak je již primát akustična proti motoričnu v jazykovém fenoménu odůvodněn vztahem ke smyslu (akustično je bezprostřední nositel významu, vůči němuž má artikulace služebnou funkci, jež není přímo jazyková), nejnižší jazyková, fonématická vrstva je vztažena k významu, obligatorní a volně kódovaná vrstva je významová ve vlastním slova smyslu a všecko předchozí slouží té které aktualizované funkci řeči. Bylo by samozřejmě omylem předpokládat, že nižší vrstvy předcházejí geneticky vyšší, jsou naopak vedlejším produktem živé komunikace smyslu na poslední, nejvyšší úrovni. Ale dosvědčují, že smysl ve své kodifikované inkarnaci poslouchá téhož zákona, jako životní smysl vůbec, totiž že smysl částečný a podmíněný závisí na totálním a nepodmíněném a ustupuje fenomenálně před ním.« (Pozn. vyd.) 7) V NP zní věta takto: »Co jiného znamená však problematičnost než toto: smysl není nic otevřeně, jednou provždy daného, smysl nelze nikterak prostě a jednou provždy přivést na světlo, ve smyslu tkví temnota, kterou nevnášíme dle naší libovůle my, ale nanejvýš temnota, která nás pojala do své hybnosti tak, že se jí sice můžeme vyhýbat, ale že se jí nemůžeme zbavit?« (Pozn. vyd.) 8) V NP zní věta takto: »Přes tuto různost pojmů lze říci, že Nietzsche vytušil rozpor mezi smyslem a bytím, i když smysl vykládá jako ustrnulé bytí a pravé bytí jako život, kdežto my vztahujeme život k předem danému smyslu a bytí shledáváme v jeho otřesení.« (Pozn. vyd.) 9) Srv. M. Heidegger, Vom Wesen der Wahrheit, in: GA, sv. 34, str. 188 n.; česky: O pravdě a bytí, přel. J. Němec, Praha 1993, str. 39. Dále srv. M. Heidegger, Was ist Metaphysik?, in: GA, sv. 9, Frankfurt a. M. 1976, str. 114; česky: Co je metafyzika?, přel. I. Chvatík, Praha 1993, str. 53. (Pozn. vyd.) 10) Zbytek věty je v NP obměněn takto: »a k tomu náleží bytostně rovněž ona nová možnost vztahu k ukazujícímu se bytí, v němž pak ovšem také vysvítají nové možnosti osmyslování života: ať už by se tyto možnosti tvářily jakkoli definitivně, jako plné a celé, přece nemohou zapřít, že pocházejí z problematičnosti, která ulpívá i na největších rozvrzích - jak to nejjasněji dokládá vztah Sókratés - Platón.« (Pozn. vyd.) 11) V NP je konec odstavce nahrazen textem: »Je riskantnější, poněvadž se vydává do temnoty, z níž trhlinami probleskuje osvícení, aniž by mohlo noc proměnit v den: tím, že sleduje to, co se ukazuje, vydává se totiž člověk na cestu, která nikdy nekončí; to, co se zde ukazuje, přivádí na cestu stálého osvětlování bytí a zapomínání na ně, které mají za následek proměny smyslu a boje o osmyslnění. A právě to znamená historie.« (Pozn. vyd.) 12) V NP je vložen následující odstavec: »Možná by bylo třeba položit s H. Arendtovou otázku, zda v nahrazení jazyka kalkulem, k němuž dochází v matematické přírodovědě (či spíše technovědě), nepokračuje opuštění země člověkem, opuštění biologického základu, které musí nakonec mít za následek, že člověk již nerozumí tomu, co dělá a co činí. Byla by to nakonec, po katastrofách člověka náboženského a uměleckého, i vlastní katastrofa politického člověka. Na druhou stranu třeba říci, že se dnes zdají perspektivy opět posouvat, je tu snaha matematickými metodami dokázat, že se člověk svým biologickým růstem a spotřebováváním země přibližuje blízkému zpustošení planety. A tato varování, která dosud nebyla vážně vyvrácena, zapadají, aniž by vzbudila větší pozornost publika - stejně, jak tomu bývá u podivuhodných senzací.« (Pozn. vyd.) 13) Homais - románová postava ambiciózního a vypočítavého měšťáka – G. Flaubert, Madame Bovary, Paris 1972; česky: Paní Bovaryová, přel. E. Musilová, Praha 1995. (Pozn. vyd.) 14) V NP jsou předchozí dva odstavce nahrazeny textem: »Člověk přece nemůže doopravdy žít beze smyslu, a to bez smyslu celkového a absolutního. To znamená: nemůže žít v jistotě vanitas vanitatum. Ale znamená to, že nemůže svůj život strávit ve smyslu hledaném a problematickém? Znamená to, že nelze žít ve smyslu, který se zjevuje jakožto plod temnoty, která se šíří nepřekonatelným, věcně odůvodněným způsobem v samém základu veškerenstva a která je sice navždy nevyhladitelná, ale která umožňuje hledání, jež smysl podmiňuje a ke smyslu postačuje, ovšem tak, že jeho význam se hluboce proměnil, tak, že v něm již nevládne pozitivnost a nezlomená naivita? Tak, že se člověk nezastavuje prostě před temnotou, problematičnostmi, rozpory, že před nimi nezavírá oči, že se nepokouší vyhnout jejich tematizaci a vyhladit je, nýbrž že se jim postaví a pokusí se jim čelit? Tak, že nejen může dojít k bratrství těch, kdo byli ve své naivitě otřeseni, k jejich solidaritě překonávající konflikty a rozpory, ale že je takového bratrství a takové solidarity nevyhnutelně zapotřebí? Tak, že může - ovšem teprve postupně - být cosi jako válka světonázorů překonáno, aniž by z toho byla plochá, lhostejná tolerance založená ve všeobecné únavě a omrzení? Nový, daleko širší, mnohem méně naivní sokratismus, nová askeze a zcela nová odvaha vycvičená na bojích, práci a krvi nejstrašnější válečné epochy by pak byly třeba k tomu, abychom se vynořili z hrozící nesmyslnosti. Byl by to v zásadě týž smysl, který dějinné lidstvo vždy hledalo, když se vydalo cestou vzmachu z přítmí před-dějinného uskromnění smyslu, cestou odvahy, na níž se sice dalo nekonečně mnoho ztratit, ale nakonec snad přece jen získat právě tolik, aby se ono nasazení vyplatilo: život v pravdě, život ducha.« (Pozn. vyd.) 1. Srv. H. Gollwitzer – W. Weischedel, Denken und Glauben, Stuttgart 1965, str. 268-274. W. Weischedel, Der Gott der Philosophen, sv. 2, München 1971, str. 165-182. (Pozn. vyd.) 2. Srv. V. Mrštík, Santa Lucia, Praha 1990, např. str. 293. (Pozn. vyd.) 3. Srv. Epos o Gilgamešovi, cit. vyd. (Pozn. vyd.) 4. F. Nietzsche, Sämtliche Werke (Kritische Studienausgabe), vyd. G. Colli a M. Montinari, Berlin / München 1980, sv. 12: Nachgelassene Fragmente. Herbst 1887 bis März 1888, str. 364. (Pozn. vyd.) 5. Citováno podle: J. P. Eckermann, Gespräche mit Goethe in den letzten Jahren seines Lebens, (1. díl, 11. duben 1827), vyd. Ch. Michel, Frankfurt a. M. 1999; česky: J. P. Eckermann, Rozhovory s Goethem, přel. K. Jiroudková, Praha 1955, str. 202. (Pozn. vyd.) --------------- ------------------------------------------------------------ --------------- ------------------------------------------------------------",0
959,1108,Duchovní člověk a intelektuál,1988,"Duchovní člověk a intelektuál1 (1975) To, co vám dnes chci přednést, není pokračování v oněch výkladech, které jsem tu měl. Je to spíše úvaha o tom, co je to duchovní člověk a co je to intelektuál, jaký je mezi tím rozdíl; o tom, co je to duchovní život a co je kultura, a jaký je mezi tím rozdíl; a jaká je situace duchovního člověka ve světě - i v dnešním světě. Já si myslím, že slovo duchovní člověk nezní dnes příjemně, zní tak nějak duchařsky a takové výrazy my nemáme dnes rádi; ale existuje nějaký lepší výraz pro to, co mám na mysli? Vezměte to jako výpomoc z nouze; kdo má nějaký lepší terminologický návrh, tak by byl strašně hodný, kdyby jej uplatnil. Já si totiž myslím, že je velice důležité si jasně uvědomit, že pod tím, co se obyčejně nazývá člověk intelektu, inteligent, intelektuál, se skrývají dvě totálně různé věci, které nicméně spolu souvisí asi tak jako věc a její stín a - abychom mluvili s tím, kdo se poprvé snažil tenhle rozdíl vyjasnit - asi tak jako skutečnost a její pokřivený obraz. To proto, poněvadž máme přece na jedné straně intelektuála, kulturního činitele, pracovníka a případně tvůrce jako určitou společenskou skutečnost, kterou můžeme objektivně definovat a rozebírat - sociologicky: je to člověk, který má určité vzdělání, jisté dovednosti, určitá vysvědčení eventuálně, a na základě toho vyvíjí určitou činnost, kterou se pochopitelně živí. Tak jako se kdokoli živí čímkoli jiným - jako se švec živí tím, že dělá boty, a dělník tím, že chodí do továrny, tak kupříkladu spisovatel píše po papíře a to, co tímhle způsobem vytváří, se tiskne, prodává, kupuje, vstupuje do souvislostí hospodářských atp. Tohle je přirozeně naznačeno velice hrubě; samozřejmě, že tenhle způsob obživy má také svoji historii a svoje začlenění mezi ostatní lidské činnosti... A jak je to s tím druhým? To není tak jednoduché a samozřejmé. To není záležitost, kterou bychom mohli definovat zvenčí takovými konstatováními a pozorováními: že lidé dělají to a ono. Tzv. duchovní lidé většinou také píší něco na papíře a také vyvíjejí takovou činnost jako ti druzí – jako ti, kdo se živí kulturou; a zvenčí to vypadá úplně stejně, není v tom žádný rozdíl. Jsou to spisovatelé jako druzí spisovatelé, jsou to popř. učitelé jako druzí učitelé, přednášejí jako druzí přednášející atd. - a po téhle stránce je tedy, říkám, nerozeznáme. Právě proto je tady taková nesnáz. A přece je zde naprosto hluboký rozdíl. - Platón byl první, kdo na něco takového upozorňoval: že je strašný rozdíl mezi člověkem jako Sókratés a člověkem jako Prótagoras nebo Hippias a všemi těmi ostatními báječnými virtuosy, kteří toho tolik umějí a kteří tak báječně oslňují jako učitelé a jako dovední vydělavači peněz. Ale v čem to je? Platón se snažil po celý svůj intelektuální život ten rozdíl nějak definovat a věnoval tomu největší úsilí a většinu své tvorby; a je otázka, zda se mu to podařilo jasně a ostře definovat, přestože dialog, který obsahuje nejhloub propracovanou problematiku téhle dvojitosti - dialog Sofistés - je zralým výtvorem Platónovy moudrosti. V tom dialogu - všichni jste přece o něm nějak slyšeli nebo jste ho četli - v tom dialogu se ukazuje, jak ten druhý, sofista, to je ten inteligent, to je ten intelektuál, to je ten kulturní člověk - jak je těžko ho zachytit, jak se pořád skrývá. Vždycky, když se domníváme, že ho už nějakým způsobem zachytíme, tak už je někde jinde. To je zvláštní, že ano. Platón vychází z toho, že jasná a skutečná je postava duchovního člověka a že ten sofista je něco takového, co se schovává ve stínu téhle jasné postavy. To je trošku odlišné východisko nežli to moje dnes: já říkám, že ten kulturní člověk je něco samozřejmého; ten přece vykonává určité činnosti, které se dají zvenčí konstatovat, popsat, definovat sociologicky, hospodářsky atd., kdežto ten duchovní člověk - jak se mně zdá - to je právě hrozný problém. Platón to obrátil právě proto, že byl tak hluboce duchovním člověkem, že duchovnost mu byla blízká a samozřejmá. Ale vraťme se k naší pozici. Jakým způsobem si přiblížit, co duchovní člověk je? Já se pokusím vyjít ze slova velkého moderního filosofa, který se snažil definovat jistý typus duchovního života, totiž filosofii, a to tak, že řekl: filosofie, to je obrácený svět.2 V jakém smyslu je obrácený? V jakém smyslu obrací filosof skutečnost ostatních lidí, těch, kteří nejsou - jak jsem se pokusil to říci - duchovní lidé? Filosof je odlišný tím, že svět mu není samozřejmý. My všichni žijeme ve světě, který je nám dán, který je nám otevřen a který bereme jako skutečnost. Ta skutečnost je něco takového, co je prostě zde a bereme to s naprostou samozřejmostí jako jistou základnu, na níž se bez nesnází pohybujeme. Náš život na světě je přece taky taková samozřejmost. Všem svým reakcím jsme se naučili, všecky předměty kolem sebe jsme se naučili jmenovat na základě jazyka, který jsme přijali, všecky svoje názory máme z tradice, všecky svoje myšlenky máme ze školy: takže všechno je nám takříkajíc předepsáno a tam, kde projevujeme trošku té své iniciativy, tam se také přidržujeme něčeho, co je nám jasné a samozřejmé. A většinou, když nás nepotká nějaká velká nesnáz a nepříjemnost, tak s tím vystačíme, tak se život takhle přejatý nesetkává se žádnými překážkami. Takové zkušenosti, které nám ukazují, že právě celý tenhle způsob samozřejmého a převzatého světa je něco, co zklamává, co je vystaveno negativním výsledkům, ty jsou vzácné; jsou vzácné, ale koneckonců se s nimi setkává nějakým způsobem každý. Vidíme, že lidé, s kterými spolužijeme, spolujednáme, spolupracujeme, spolumyslíme, spolu se učíme, že zrovna tak oni i my sami jsou a jsme nedůslední, že jsou nejednotní, že žijí v rozporech; vidíme, že se zrazují, že jejich životní projekty zklamávají, že se rozcházejí s tím, v co věřili. Jsou však ještě tvrdší zkušenosti. Jsou takové zkušenosti jako neočekávaný konec života, smrt, jsou zkušenosti zhroucení celé společnosti. Takové zkušenosti, jaké vy všichni znáte ze svého dětství, nebo jako je známe my, kteří jsme jimi prošli několikrát v životě. Všechny najednou ukazují, že život, který vypadal tak samozřejmě, je ve skutečnosti nějak problematický, že se tam něco neshoduje, že to s ním není v pořádku. Původní náš postoj je, že je to v pořádku a že všechny ty drobné nepříjemnosti, neshody a inkongruence nemají význam a že je možné se přes ně přenést. Vždyť přece svět nám v každém okamžiku něco říká: naše jednání není nic jiného nežli odpověď na to, že svět nám něco říká. Že věci pro nás mají význam, že nás k něčemu vyzývají a my jim odpovídáme. A kdybychom to negativní, které se najednou ozve, měli skutečně důsledně sledovat, důsledně za ním jít, to by přece znamenalo, že nám nic nebude nic říkat, že nás také nic nebude vyzývat k nějakému konání, k nějakému reagování anebo jednání, a že následkem toho zůstaneme ve vzduchoprázdnu, že budeme trčet v jakési prázdnotě. V tom se nedá žít! A přece tady, v tom je začátek duchovního života. Už několikrát jsem mluvil o Platónovi: Platón představuje vznik duchovního života na postavě Sókratově. A duchovní život Sókratův spočívá přece v tom, že se snaží rozhovorem s druhými lidmi ohmatat, zda by tito lidé a on sám v nejrozmanitějších životních otázkách, v nejjednodušších i složitějších, dovedli udržet jednotu se sebou samými, zdali dovedou být důslední, zdali to, co je jim takříkajíc samozřejmé, skutečně stačí na tento se sebou samým shodný, identický život, zdali ti lidé jsou skutečně to, co se domnívají být a zda se v pouhém rozhovoru tato jejich domněle jednotná postava nerozsype. A zkušenost, kterou Sókratés dělá – výsledek, ke kterému dochází docela prostými metodami, docela prostou chytrostí, která se vyhýbá jenom té neproblematičnosti - je, že nikde nenaráží na něco takového, jako je skutečná, pevná postava, která dokáže svoji identitu provést. A Sókratés sám nepretenduje na to, že by on něco takového byl, že by to uměl, že by to dokázal. On to jenom chce, on za tím jenom jde, on se o to jenom snaží. On je jenom na cestě. A tohle je ta nejdůležitější věc: duchovní člověk je ten, který takovým způsobem je na cestě. On o těchto negativních zkušenostech ví, nikdy je neztrácí ze zřetele, na rozdíl od běžného člověka, který na ně hledí zapomenout, hledí se přes ně instinktivním způsobem přenést: ono už to nějak v životě dopadne, on už to ten život nějak unese, on už má na tyhle problémy svůj lék. - Kdežto duchovní člověk ne: duchovní člověk se tomuhle právě vystaví a jeho život spočívá v tom, že je takhle vystaven. Být vystaven negativnímu, vytvořit zvláštní rozvrh života, znamená v jistém smyslu úplně nový život. Zatímco běžný život je v domnělé samozřejmosti a bezpečí a směřuje k takovému bezpečí a přenáší se přes inkongruence a negativity, tak zde se žije naopak z nich. A to znamená, že všechno má jiné předznamenání, jinou hodnotu nežli v tom životě nezlomeném, přímočarém a naivním. Jmenoval jsem takové životní zkušenosti, kterým se nikdo nevyhne a které každý hledí zprvu nějak zamluvit; ale za zkušenostmi takového prvního sledu, abych tak řekl, jsou potom zkušenosti v jistém smyslu hluboké. To jsou zkušenosti, které ukazují něco takového jako zvláštnost, divnost naší situace, toho, že vůbec jsme a že je svět; že to není samozřejmé, že to je něco jako úžasný div, že se nám ukazují věci a že my sami jsme mezi nimi. Tahle divnost! Je to ""divné"": v tom slově je obsažen div. My se divíme: divit se znamená nepřejímat nic jako samozřejmost, zůstat stát, zastavit se, nejít dál svou cestou, nefungovat. Zarážka. Taková nesmírná zarážka, přes kterou můžeme klopýtnout tak, že se nikdy nevrátíme. A skutečně, klopýtnout o tuhle věc znamená nevrátit se nikdy. Když se takhle divím - je to zvláštní, ne? Materiálně je svět přece úplně stejný jako předtím, jsou to tytéž věci, totéž okolí, tytéž židle a stoly, lidé a hvězdy, a přece je tady něco úplně změněno. Neobjevila se žádná nová věc, žádná nová skutečnost, ale objevilo se mi něco takového, co není žádná věc, žádná skutečnost, totiž že toto všechno jest. Ale tohleto jest není žádná věc. Nový způsob života spočívá potom v tom, že můžeme žít tak, že nepřijímáme prostě život, nýbrž přijímáme jeho problematičnost. To je od té chvíle naše báze, to je to, v čem dýšeme a jsme. To také znamená, že nic nemůžeme přijmout od té chvíle jako hotovou a danou věc, na nic se nemůžeme spolehnout; všecko, co jsme přijímali za samozřejmé, není samozřejmé; všechno, co víme, je předsudek. To je několik rysů, které jsem se pokusil vyhmátnout: to nepřehlížení negativních zkušeností, naopak usazení se v nich, zproblematizování běžného, vytvoření nové životní možnosti, která je z téhle otevřené sféry. Žít nikoli na pevné půdě, nýbrž v něčem, co se pohybuje; žít v nezakotvenosti. Vy mi řeknete: to, co ty tady vykládáš, se snad týče filosofie, ale to se přece netýče všeho toho, co nazýváme obyčejně duchovní život - do toho duchovního života přece počítáme umění a náboženství a také sem přece počítáme aktivní život, život - řekněme - oběti, oddanosti a zodpovědnosti a eventuálně něco takového jako vytváření jistých společenských institucí, jako právo atd. To všechno je přece duchovní život! To je námitka, která má plné právo, ale ve všech těchto oblastech - to by se dalo dokázat, nemám v úmyslu to tady nějak zeširoka rozvádět - je tentýž rozdíl, rozdíl mezi určitou aktivitou, která se dá popsat zvenčí, která se dá konstatovat jako určité faktum, uvést do jiných faktických souvislostí, a tím, co lidé problematizující v těchto oblastech žijí a jakým způsobem si zde počínají. Pro zkonkretizování bych poukázal třeba na poezii: pomysleme např. na poezii Homérovu, obyčejně považovanou za naivní, zdánlivě nezlomenou a podávající obraz života zdánlivě tak jasný a naivní. Ve skutečnosti však přece víme, že Homérova epika je ztělesněním toho obrovského zážitku pomykénské doby, která zažila zánik věku héroů, a že celá ta poezie je reflexí na zkušenost určitého zhroucení epochy. A komu z těch, kdo na Homéra myslí, netane na mysli to velké divadlo na konci Iliady, ta kolosální závěrečná téměř scéna, kde Achilleus a Priamos stojí proti sobě - ti dva, kteří se dokonale navzájem zničili - a mluví spolu v takovém okamžiku lidské nezakotvenosti, kdy život je jakoby příměří mezi dvěma boji, a v téhle chvíli oba dva poznávají sebe jako to, co člověk ve skutečnosti je. Samotná postava Achilleova - člověk, který si vybere právě ten krátký a slavný život! Něco takového, co jde proti směru běžného života, něco takového, co patří k základu řeckého politického citu. Nebo Dante, který vidí život ""zde"" skrze život ""tam"" - život náš, zde, tento život, který žijeme v té nezlomenosti, skrze ten život, který on poznává poutí do druhého světa. Nebo Rilke, který žije v ustavičné výměně mezi tímto životem a druhým světem - tímto životem, který ustavičně kamsi mizí a ke kterému ustavičně promlouvá to, odkud přišel a kam zase odchází. Celá filosofie v podstatě není nic jiného než rozvoj téhle problematičnosti, tak jak ji velcí myslitelé dovedli vyjádřit a zachytit. Boj o to, vytěžit někde z té problematičnosti něco, co se z ní vynořuje; najít pevný břeh, ale zase zproblematizovat to, co se jako břeh vynořuje. To je ta prvotní řecká moudrost, vyjádřená slovy ""všecko řídí blesk""3 ... ten záblesk, který ukazuje v temnotě rozbřesk, ale zároveň temnotu - to vynoření veškerenstva, ale z temna, které k němu patří a které blesk jenom roztrhne, ale nepřemůže. A pak, v klasice, tam, kde Sókratés je vzorem, to nesmírné úsilí Platónovo vyvodit z hledání samého to, co se našlo; v tom hledání najít pevný základ, najít v něm novou půdu pod nohama - v metafyzice. Nepevnost světa kolem nás, která je objevena, vede Platóna k nazření toho, na základě čeho se mi teprve otvírá ta nepevnost věcí kolem mne. Že tady není nějakého měřítka: to měřítko je potom podle Platóna pravé jsoucno. A tenhle pokus vyskočit z hledání na novou pevnou půdu se pak stává po tisíciletí nesmírným vzorem a zároveň svodem. To by znamenalo líčit celé dějiny filosofie, ba dokonce celé dějiny lidského myšlení. Ta cesta odrážení se od neproblematické skutečnosti, hledání, snaha v hledání samém najít novou půdu; problematizování toho nalezeného; cesta vždycky znovu obnovovaná; cesta, která nakonec vyústí v jisté nalezení, ale ne toho, co si filosofie od začátku slibovala. To, co nakonec filosofie našla, nebyla nová půda pod nohama, nýbrž jenom nový způsob, jak zpracovávat starou půdu. Tomu, co filosofie našla v počátcích nové doby, už potom neříkáme filosofie, nýbrž věda. To je ta nová - chcete-li - jistota; jistota, která je výsledkem filosofického hledání, která je výsledkem duchovní činnosti, která dává něco pevného, která dává možnost zvládat náš život a svět kolem nás, ale zvláštním způsobem - tak, že to negativní se nyní stává bází. Ve vědě máme už ne zkušenost problematičnosti života a problematičnosti skutečnosti, nýbrž máme zkušenost zbavenosti jakéhokoliv smyslu. To, co věda dává - aspoň věda koncipovaná tak, jak ji máme od 17. století, a tímhle směrem to jde stále dokonaleji -, je skutečnost doopravdy všeho smyslu zbavená. Právě proto s ní můžeme dělat, co chceme, a právě proto se nám také dává jako prostá zásobárna sil. Je to výsledek duchovní činnosti, výsledek duchovního zápasu dlouhých staletí. Ale duchovní zápas jde dál a jeho výsledky jsou po dlouhou dobu stále negativnější a negativnější. Nicméně je to život ducha, je to cesta, kterou ten duchovní člověk musí jít, které se nemůže vyhnout; vypadá to někdy tak, jako by výsledek celého dobrodružství duchovního života byl ten, že se ocitáme zase na začátku, kde se celý ten pohyb rozbíhá: prostě u života, který je nám dán a za který jako bychom nemohli dál. To je ta nejkrutější situace pro duchovního člověka - tahle poslední výsledná suspenze, tahle poslední výsledná skepse, to zklamání z dosavadních pokusů hledání, které se ukazuje znovu a znovu jakoby prázdné a marné. Tváří v tvář tomuhle pochopitelně duchovní život sám neláká a jako by sám od sebe odpadal, jako by sám sebe devalvoval. Není to náhodou a není nepodstatné, že ve filosofii po tisíciletích obrovského úsilí vládne něco takového, co bylo možno nazvat nihilismem, tzn. myšlenka, že život a svět je nejen problematický, nýbrž že smysl jako odpověď na tuto otázku nejen že není nalezen, nýbrž že jej nalézt nelze, že nihil je posledním výsledkem: takováhle sebenegace, takovéhle sebepopření. Jak to vypadá, když s tímhle konfrontujeme pretence člověka duchovního, se kterými od samého začátku vystupoval, které na život kladl? Sókratés a Platón byli problematizátoři života, to byli lidé, kteří nepřijímali skutečnost tak, jak se dává, nýbrž viděli ji otřesenou - ale jejich konsekvence z toho otřesení byla právě ta, že je možný jakýsi zvláštní, druhý život, druhý směr života, něco jako nová půda, na které teprve je možno měřit, co je a co není. Byli o tom tak pevně přesvědčeni, že vyzývali naivní a banální skutečnost v boj. Víme, jak Platón definoval postavení duchovního člověka ve světě a ve společnosti; jeden z důvodů, proč tak s napětím čteme pořád Platónova díla, zejména dílo o státě, je ten, že tam je svým způsobem klasicky určen vztah člověka duchovního k celku společnosti - ke společnosti tehdejší, a mnohdy to cítíme jako docela aktuální. On říká: jsou jenom tři možné postoje: Jeden, to je cesta, kterou šel Sókratés - ukazovat lidem, jak se věci ve skutečnosti mají, že svět je temný, problematický, že ho nemáme - to znamená ale dostat se do konfliktu a jít na smrt. Logika tohohle procesu je u Platóna rigorózně provedena. Druhá možnost je ta, kterou volí Platón - vnitřní emigrace, stažení se z veřejnosti, z kontaktu a konfliktu se světem a hlavně s obcí, v naději, že filosofickým hledáním najdeme to, co ve svých důsledcích, jako obec duchovních lidí, umožní duchovním lidem, aby žili a neumírali. A třetí možnost je stát se sofistou. Další není. Vidíte - když to takhle vyřkneme -, že je v tom něco takového, čeho sílu a aktuálnost cítíme dodneška. Ovšem za předpokladu, že náš souhlas nezískávají lidé, kteří skepsi považují za poslední slovo. A že filosofové jako Sókratés a Platón nejsou sofisté, nýbrž to jsou skuteční duchovní lidé hledající a bojující s největší upřímností za to, aby nás neklamaly iluze a abychom si nepředstírali nějaký iluzorní svět, v kterém bychom domněle pevně stáli; že to jsou ti, kteří chtějí hledat nejradikálněji - o tom, myslím, není pochyby. Výzva těchto filosofů, velkých bořitelů a velkých buřičů, kteří se nechtějí dát opít žádnou iluzí, kteří nechtějí z té problematičnosti vyjít ven - a v tom jsou duchovní a filosofičtí -, tato velká výzva je skutečně na nejvyšší míru aktuální. Ale jak je možné, že tito filosofové, tito duchovní lidé k nám vůbec mluví, jak je možné, že vůbec mají za vhodné k nám mluvit, že to považují za možné, že jim to stojí za to? Každé takové promlouvání je přece určitý čin, ale každý čin má smysl jen tenkrát, když má smysl ho dělat, když k nám něco mluví, když nás nějaká skutečnost oslovuje - ale tam, kde nic nemá žádnou hodnotu a žádnou cenu, nemá smysl ani mluvit. Není nedůslednost v nihilismu těch, kteří popírají, místo aby problematizovali? Je posledním slovem problematizování negace? Anebo je problematizování něco zásadně odlišného od negace, něco svým způsobem negativnějšího nežli pouhá negace, a právě proto umožňujícího přece jenom jistý životní program? Možná, že když se vrátíme k začátkům toho problematizování, něco nám svitne. Řekli jsme si, že tam, kde se nám ukazuje divnost všeho toho, co nás obklopuje, toho, v čem jsme, v čem jednáme a v čem reagujeme, tam že se nám ve skutečnosti neukazuje žádná nová věc, žádná nová skutečnost, a přece se ukazuje něco, co není naprosté nic, nebo co je pouhé nic jen z hlediska skutečnosti věcí. Není to poukazem na to, že k povaze skutečnosti - když ji ale vezmeme vcelku: totiž jako skutečnost, která se ukazuje, která se objevuje - patří něco takového, co je samo v sobě problematické, co je samo v sobě otázka, co je temno - to znamená ne temno, které snad je jenom naše subjektivní neznalost, naše subjektivní nevědění, nýbrž něco takového, co je předpokladem k tomu, aby se vůbec ve světě něco ukazovalo; a přece to, že se ve světě něco ukazuje, že se svět ukazuje, to je ten nejzákladnější fakt skutečnosti - té skutečnosti, kterou žijeme, která je fenomén. Tak zde sice nedostáváme žádnou pevnou půdu nějaké skutečnosti, ale ukazuje se nám, že přece jenom ona tázání nejsou jen naše subjektivní kaprice, že to není jen jeden z postojů vedle jiných možných postojů, že to není něco libovolného, že to je něco takového, co je opřeno o samu nejhlubší základnu našeho života, že tady teprve stojíme na vlastní půdě - ne tam, kde jsme se to zprvu domnívali. A že možná právě zde by byla také možnost, aby všichni hledající a všichni, kdo se domnívají nalézat, a ti, kdo jim ukazují, že nenalezli, a ti, kdo se radují z toho, že zase přece jenom něco zahlédli - aby se ti všichni, v nesouhlasu, mohli shodnout v jedné základní rovině, to znamená v rovině života duchovního. V duchovním životě je tedy možno právě bez pevné půdy najít jednotu, a je možno bez dogmatu překonat možná tu naprostou negativnost, negativní skepsi, negativní nihilismus. Dnešní situace duchovního člověka vypadá sice po jedné straně, jak jsem se pokusil ukázat, taková zvlášť radikálně tvrdá - když vidíme tváří v tvář těm nejradikálnějším dnešním myslitelům, že velké duchovní počiny minulosti jako by se rozpadaly a jako by duchovní život sám nás nutil k tomu, abychom je opustili a abychom se k nim stavěli skepticky (konkrétně: abychom opouštěli metafyzické tázání a metafyzická řešení) - že se to zdá dávat za pravdu protivníkům duchovního života. Proto také vidíme, že dnešní svět a život je ve skutečnosti s takovým dobrým svědomím neduchovní. Situace v dnešní době vypadá na první pohled málo nadějná, tvrdší nežli v dějinách kdykoliv byla, ale na druhé straně je možno říci, že existují určité momenty, které dnešní situaci neukazují v nejhorším světle. Několik takových momentů bych uvedl: Za prvé - dnešní nihilismus se sám jistým způsobem vyvíjí: může se už dnes hovořit o historii soudobého nihilismu. Jeden autor4 rozeznává tři etapy v soudobém nihilismu, který počínaje od Nietzscheho se rozmohl jako určitá myšlenková stavba. Ten autor, na kterého myslím, rozeznává nihilismus radostný, tvůrčí, kde se z poznání, že skutečnost je celá nesmyslná, vyvozuje optimistický postoj: tedy je možno počínat si s ní, jak chceme, a je možno ji formovat libovolně podle naší vůle. Tenhle postoj - tváří v tvář nemožnosti formovat skutečnost podle vůle kohokoliv - přechází v nihilismus sebepodřazení pod určitou objektivní moc. To nebudu blíže líčit, to každý z vás ví, tyhle jevy jsou neobyčejně rozšířeny, je toho plná historie nedávných desetiletí, obou světových válek a období mezi nimi a po nich. A po druhé světové válce se hovoří o nihilismu rezignace, nihilismu, který si neví rady, který nezaujímá žádný postoj, který je naprosto nezakotvený, který odmítá každé řešení, a který odmítá také každou pomoc. A ta poslední verze už se blíží něčemu takovému jako je duševní, vnitřní ochromení; začíná si také uvědomovat, že celý dosavadní nihilismus není dost radikální, že mu totiž chybí skepse k té skepsi - jenomže nemá dost síly, aby se k tomuhle postoji, který začíná mít v sobě cosi pozitivního, vzchopil. Nicméně tahle skepse ke skepsi, ta možná suspenze naprosté negace, je důsledným domyšlením té myšlenky, ale důsledné domýšlení neznamená nic jiného nežli cestu zpět k starému sokratismu. Další zvláštní moment, který se ukazuje v dnešní době - a není náhodou, že v dnešní -, je to, že ten element našeho duševního života, našeho historického horizontu, který snad nejvíce přispěl k obecnému rozšíření nihilistických myšlenek a nálad - totiž věda -, začíná v sobě objevovat něco, co je skepsí k nihilistickému pojetí vědy, k pojetí vědy jako faktologické vědy bez jakéhokoliv smyslu. To vidíme jednak na tom, že i nejobjektivnější vědy - tzn. kupř. fyzika - si dnes uvědomují meze objektivace. Dále je to patrné na pronikání strukturalistických tendencí: poněvadž strukturalismus všude znamená nejen uvažování z hlediska celku, nýbrž také z hlediska významu. Struktury jsou významové struktury. Současný strukturalismus si není ještě plně vědom celého dosahu posunu, který se jeho působením ve vědě zabydluje. A v souvislosti ještě s jiným důležitým fenoménem dnešní doby nabývá pak strukturální posun teprve plného významu. Ten poslední motiv, to je objevení otevřenosti člověka. Tato otevřenost je teprve vlastní negace toho pojetí jsoucna a bytí, které umožnilo rozvoj moderní matematické přírodovědy, a v důsledcích, přirozeně, té faktologické vědy a jejího pojetí skutečnosti, ke kterému patří také známý kartesiánský dualismus, to znamená rozdělení světa na objekt a subjekt. Lidská otevřenost popírá subjekt, popírá tuhle dualitu a umožňuje jiný pohled na fenomén, na objevování se skutečnosti a objevování se světa vcelku. Všechny tyto fenomény jsou zatím jenom taková světélka, která ukazují, že snad už nevládne půlnoc. Přichází však ještě v úvahu jedna věc, totiž že prakticky celý ten krutý svět, který jsme prožívali a který prožíváme, krutý svět dvou válek a strašných revolucí, toho všeho, co vidíme kolem sebe, není pochopitelný jinak nežli tak, že lidé, kteří se těmhle strašlivým katastrofám vystavili, nepodléhali jim pouze pasivně, ale že šli do těch tlam Molochových z velké části dobrovolně, dokonce i radostně... něco takového jako určité vědomí toho, že bezprostřední život a svět není všecko, že je možné ho obětovat a že v té oběti je možné zahlédnout ten blesk v temnotě. Tohle, myslím, že je za hrůzami naší doby. Máme-li z toho vyvodit jakousi sumu, tak bychom mohli snad říci, že duchovní člověk nemá dnes důvodu k nějaké rezignaci, duchovní člověk vidí dnes zase určité možnosti; duchovní člověk se musí přestat bát a v tom, co zahlédá, v tom právě už je také báze pro to, aby se nebál. Duchovní člověk, který je schopen oběti, který je schopen vidět její význam a smysl - tak, jak jsem se pokusil naznačit -, se nemůže bát. Duchovní člověk není samozřejmě v běžném smyslu slova politik, není politický v běžném smyslu slova: není stranou v rozepři, která vládne tímhle světem - ale je zase jiným způsobem politický, samozřejmě, a nemůže nebýt, protože vrhá v tvář téhle společnosti a tomu, co kolem sebe nalézá, právě tu nesamozřejmost skutečnosti. Konflikt, o kterém mluvil Platón, to je fenomén; tady se vracíme k tomu, co jsme předtím řekli o aktualitě Politeie: život v téhle poloze je právě to, co pozitivní moci skutečnosti netrpí a nechtějí vidět, s čím nepočítají a proti čemu ze všech sil bojují - to je to, co nemohou trpět. A zde ten duchovní člověk musí ovšem zastávat svoji pozici. To neznamená, že dělá nějakou propagandu. K tomu, co jsem naznačil jako program duchovního života, se prostě buď hlásím, anebo nehlásím - duchovním člověkem buď jsem, anebo prostě jsem sofistou, jsem někým takovým, kdo duchovní život pouze předstírá, a to je potom ta běžná kultura a literatura a jiné způsoby toho, jak se lidé živí. Ale předstírat - tím způsobem, že politika je něco duchovního člověka nedůstojného, něco nedůstojného jeho vlastní duchovní činnosti, že to duchovní činnost ničí a maří -, to je ta nejhorší sofistika, jakou je možné si představit. Tak to jsou poznámky, které jsem vám chtěl dnes předložit. Chtěl jsem zdůraznit rozdíl mezi tím, čemu se říká kultura (což je takový vnějškový fakt - skutečnost sociologická z hlediska toho, že existuje něco takového jako pokus žít pravdivě - naprosto dvojsmyslný) a tím, co jsem nazval duchovní život a co je něco úplně jiného. Tak tohle je moje základní teze a o té by se dalo možná debatovat... Diskuse A: Je neslučitelné s programem duchovního života, jestliže někdo vykonává nějaké zaměstnání v rámci konkrétní společnosti, které sice nesplňuje aspirace duchovního života, které však skýtá obživu, jež pak zase skýtá možnost věnovat se základnějším věcem...? P: Proč by to bylo neslučitelné? Obživa jako obživa. Jenom si nesmí myslet, že proto, že píše po papíře, je už duchovním člověkem. A: Je to tedy v tom momentu sebereflexe ...!? Pokud je si toho vědom a je si vědom i té skepse z toho vyplývající - skepse vůči své pozici intelektuála neboli sofisty... P: Když jsem intelektuál, nemusím být sofista...! A: Měla jsem dojem, že chápete intelektuálství jako moderní termín pro platónský pojem sofisty... P: To už je něco jiného... Tam, kde se to nerozlišuje, tam vzniká ta sofistika. A: Já jsem měla dojem, že to, co Platón nazývá sofistikou, je vlastně v moderní době intelektuálství, protože ti sofisté se konečně tím také jen živili a také o tom nebyli přesvědčeni. Ale snad je možné - pokud by ten sofista si byl vědom, že je to pro něj určité řemeslo - aby vedle toho mohl být i sókratovským člověkem; a že tatáž situace je snad i v moderní době. P: Sofista u Platóna je trošku složitější problém. Jak je to s tou úživou?... U Platóna je to skutečně tak, že Platón spatřuje nedostatek už v tom, že ti lidé se tím živí. Ale to není podstatná věc - podstatná věc je ta: sofista je možný jedině na základě toho, že existuje duchovní člověk. Sofisté byli možní jenom na základě toho, že předtím existovali filosofové - sofisté najednou viděli, že v tom je báječná možnost úživy, že se z toho dá udělat výborná věc kupříkladu pro demagogii, že se dá udělat rétorika a jiné takové kumšty, které se báječně hodí prakticky... A tím najednou strašně zúžili horizont duchovního života, tím to všecko zprovincializovali a snížili. Tohle jim Platón vytýká! Oni prostě nevidí, jakou podstatnou lidskou možnost tady promítli tak, že se z ní stala zas taková nepodstatná, jedna z mnohých. A když se to pokusím generalizovat z našeho hlediska, jak jsem se to pokusil načrtnout, že duchovní člověk je ten, který si je vědom problematičnosti světa a života a který z toho vyvozuje životní program, svou životní bázi, bude to možná dvojsmyslné: je potom docela jasné, že tenhle člověk se musí také nějakým způsobem živit. Že se živí tak a ne jinak, je otázka nahodilá, důležité je, že tomu svému duchovnímu programu musí být věren. Když ho ta úživa vede k tomu, že přestane, tak je jasné, že to nebyl ve skutečnosti duchovní člověk, nýbrž ten sofista, který se jenom tvářil a který parazitoval na duchovním životě. A tak je to pořád znovu a znovu, tohle přece konstatujeme dnes a denně: tyhle zjevy parazitů na duchovním životě, to přece vidíme, to není výmysl, to je fenomén, i když na první pohled to vypadá, že v běžném empirickém světě se oba vyskytují docela stejně: píší knihy a články (dnes se to relativně dost jasně odlišuje, poněvadž ti jedni je píší do šuplíku a ti druzí do novin). Ale to abstraktní mluvení směřuje nakonec k určitým konkrétním věcem našeho běžného života. B: Takže v tom postoji duchovního člověka je zároveň cosi jako nevážnost, pohrdání vůči tomu člověku kulturnímu... P: Pohrdání... Ono je, myslím pohrdání z obou stran. Ale pohrdání není ta podstatná věc, poněvadž duchovní člověk má především dost práce se svými problémy a ten neduchovní má dost práce se svou kariérou, než aby se vyžíval ve sféře pohrdání... B: Já jsem to myslel trochu jinak - ne jako oddělenost těchto dvou subjektů, ale současnou přítomnost: duchovní člověk, který se zabývá nějakou kulturní činností, musí mít v sobě modus určité nevážnosti vůči této své činnosti, aby udržel jistou schopnost pokračovat ve svém vývoji... P: V nevážnosti ne - naopak, on si té své činnosti musí velice vážit - tak, aby ji nepošpinil. On ví, že když bude spisovat, musí se to stát výrazem jeho života duchovního, a že jenom tak to má smysl a cenu - to je v jeho životním programu prostě dáno, on se nepotřebuje na tohle nějak zvlášť soustřeďovat a o tomhle nějak zvlášť uvažovat - to je pro něho samozřejmé. Proto také je pro něho samozřejmé, že se v téhle pozici nedá otřást: poněvadž to pro něho znamená přestat existovat. Člověk, který takovýmhle způsobem doopravdy - v tom je právě to doopravdy, v tom je kus toho osobního - kdo doopravdy tímhle směrem jde, ten má svoji cestu docela jasnou. A: Takovému člověku je tedy dáno čekat na určité okamžiky, kdy svůj duchovní život realizuje ve skutečnosti, projeví ho veřejně... P: To není docela správné. Za určitých okolností se čeká, za určitých okolností se tvoří - myslím, že kupř. někteří stateční lidé i za těch nejstrašnějších okolností dovedou do určité míry formovat skutečnost. Já jsem tuhle věc výslovně nezmínil: duchovní život není pouze meditování nebo tvoření uměleckých děl, duchovní život je právě také jednání z toho rozeznání plastičnosti skutečnosti namísto její strnulé povahy. Jsou lidé, kteří určitou situaci vidí jako beznadějnou a domnívají se, že jsou přitom naprosto objektivní - např. Edvard Beneš v roce 1938 - a nevidí, že tam, kde u nich je bezvýchodnost, je ve skutečnosti jejich největší šance. To se může stát. Já neříkám, že duchovní život spočívá v tom, lítat hlavou proti zdi, ale nedá se to říci tak, jak jste to vyjádřila vy. A: Chtěla jsem hovořit o určitých okamžicích, kdy... P: Jedná se vždycky jen v okamžicích - život se neskládá ze skutečných jednání, život se skládá většinou ze stereotypních reagování a takové příležitosti, kdy se skutečně jedná, kdy se vidí nějaká možnost, která není banální, a kdy lidé z plné zodpovědnosti ji berou na sebe, ty jsou vzácné. A: Tedy takovéto vyčkávání, které se ospravedlňuje nezbytností situace, je také projev sofistiky... P: Platón o sobě říkal, že musí vyčkávat, a přitom ovšem víme, jak to Platón dělal: on vyčkával, to je pravda, on vyčkával tak, že psal Politeiu, a přitom jezdil na Sicílii... K tomu stažení se z athénské obce bylo důvodů mnoho a ten nejpodstatnější, to byl Sókratés - jinak ale to nebylo stažení se z duchovní politiky. Vnitřní emigrace Platónova je jenom emigrací z athénské obce, nikoli z politiky vůbec. C: Měl jsem z vaší přednášky dojem, že duchovní člověk se živí z vidění problematičnosti - jako by vidění problematičnosti bylo nejdůležitější signem duchovního života. Ale velké myslitelské či básnické osobnosti 19. a 20. století, které tu problematičnost vidí nejostřeji, a proto jsou v tomhle smyslu vaší přednášky tak ostře duchovní, jako kdyby v některých okamžicích tuto duchovnost ve smyslu problematičnosti neunesli nebo neudrželi a jako by unikali k něčemu, co je fascinací něčím opačným, než je duchovnost, totiž k jednoduchosti a neproblematičnosti: to jsou ty touhy po universální zapuštěnosti středověkého člověka nebo zapuštěnosti života selství. Může se duchovní člověk v té problematičnosti - v něčem takovém, co je těžce unesitelné - udržet? A není jeho produktem únik? P: Tohle je velice podstatná otázka: historii bez toho vůbec nepochopíme. Kupříkladu ten obrovský dějinný zjev, jakým je křesťanství: to je přece současně vidění problematičnosti i snaha uniknout - ale ta problematičnost tam je. To je důležité: že je to únik na bázi problematičnosti. U všech křesťanských myslitelů to nakonec máte. Svatý Pavel s tím začíná, ta σοφία τοῦ κόσμου:5 čím více se namáháte, tím je to marnější, a co člověk nedokáže, to je Bohu snadné - proto musíme věřit... Ale o té problematičnosti ví, je to na její bázi. A u Pascala znovu! C: On o ní nejen ví, on ji dokonce proklamuje. Takové to bezproblémové náboženství... P: To nejde! A: Pamatuji si, že jsem v jedné diskusi použila obratu ""spočinout v dogmatu"" a přítomný theolog se rozčílil, že si představuji dogma jako sedací vanu - že v dogmatu člověk nespočívá, ale že je to něco, co je zpochybňováno a co je živé - že je to nový kvas... A byl to tedy farář rozhodně ne heretický... P: Patří k povaze křesťanství, že budí problematiku. Křesťanství přece chce na prvním místě člověka probudit z té neproblematičnosti. Memento mori, vzpomeň si na celé to slzavé údolí. Je tu ta tvrdá stránka skutečnosti. Ale pak přichází ten obrat. Teď k těm únikům: to není křesťanství samo, to je přece celá metafyzika. Celá metafyzika z toho vychází: začíná se údivem a hledáním. Platón nenapsal přece nic jiného nežli samé hledání. Co máme od Platóna zachováno, to není nikde žádná nauka. A přece tu nauku on měl a jakou! to bylo to hlavní! To velké u Platóna je, že ji nenapsal. On to nenapsal! To, na co nejhlubším způsobem věřil a k čemu směřoval - on to nenapsal! On to někdy přednášel a my máme toho doklady a dá se z toho ta nauka vykonstruovat (filologům se to dost podařilo), ale to, co Platón autenticky napsal, to, co chtěl nechat, to nemá charakter jiný nežli problematický a aporetický. Metafyzika je samozřejmě hledání, které někde přestává, ale její osud je v tom, že se startuje dál, a ten obrat, který je asi potřebí provést tváří v tvář jejím katastrofám, je právě ten, že je potřebí jí připomenout ne to, co vidí v tom blesku, nýbrž ten blesk! Metafyzika v tom blesku zahlédá něco, zahlédá ideje nebo něco takového, jako je to úžasné božstvo Aristotelovo, νόησις νοήσεως,1 která je věčná aktualita - ale něco zahlédnout je možné jedině tenkrát, když ten blesk zasvitne a protrhne temnotu. A ta temnota, to je přece ta problematičnost, kterou jsem si nevymyslel - která je podmínkou toho, aby se mi vůbec něco ukázalo. Ještě jednu věc bych chtěl dodat k tomu, co jsem tady tak improvizoval. My jsme často všichni sklíčeni a rádi bychom vydechli a žili, ale podívejme se na dějiny, které nás učí tomu, že duchovní život byl vždycky těžký, vždycky pod tlakem a vždycky mu bylo bráněno, vždycky byl v konfliktu. Ta situace, jak ji líčí Platón, ty tři možnosti, to bylo vždy, od té doby, co začaly dějiny. Poněvadž dějiny začaly se životem duchovním, dějiny začaly s tímhle vědomím problematičnosti. Až do té doby měl člověk sice před sebou takříkajíc tajemné skutečnosti často, ale problematično jako takové ne. Tohle je jedna věc a druhá je ta, že - kdoví - možná že právě v tomhle je skutečnost, a v tom je naše jediná šance skutečně žít. Skutečnost je přece odpor, to je to, co nám klade odpor a čemu my zase stojíme v cestě. Život bez tohoto tonusu, to je jakoby nic, to je to, co teče jako voda, co pomíjí. Proč jsem vám to vlastně přišel říct? Jsme plni smutku nad určitými událostmi, které nás zarmucují, a tak si člověk klade otázku, jak lidem blízkým a mladým říct, jakým způsobem se člověk, který prožil svůj život ve všelijakých konfliktech, jakým způsobem se na to dívá... Tak půjdeme domů, ne?6 1) Z magnetofonového záznamu zredigoval Ivan Chvatík. (Pozn. vyd.) 2) G. W. F. Hegel, Werke, sv. 2: Jenaer Schriften, Frankfurt a. M. 1969–1971, str. 182. (Pozn. vyd.) 3) Srv. H. Diels / W. Kranz, Die Fragmente der Vorsokratiker, Berlin 1951, Hérakleitos, B 64; česky in: Zlomky předsokratovských filosofů, přel. K. Svoboda, Praha 1962, str. 57. (Pozn. vyd.) 4) Srv. H. Gollwitzer – W. Weischedel, Denken und Glauben, Stuttgart 1965, str. 268-274. W. Weischedel, Der Gott der Philosophen, sv. 2, München 1971, str. 165-182. (Pozn. vyd.) 5) ""moudrost světa"" - viz Nový zákon, Sv. Pavel, 1. list Korintským, 1,20. (Pozn. vyd.) 6) Jako poslední přednáška tohoto cyklu byl krátce po svém dokončení přečten text posledního Kacířského eseje nazvaného Války 20. století a 20. století jako válka.(Pozn. vyd.) Aristotelés, Metafyzika, XII, 9, 1074b34-35. (Pozn. vyd.) --------------- ------------------------------------------------------------ --------------- ------------------------------------------------------------",0
960,1109,Náčrty ke  Kacířským esejům,1988,"[Deset náčrtů ke Kacířským esejům] [1. náčrt] Předoasijská epická poezie (mýty) - téma: život / práce Epos o Atrachasísovi (17. stol.) - když není lidí, musí bohové pracovat - pak donutí k práci nižší božstva - aby se vyhnuli rozbroji a jejich odboji, stvoří člověka z krve a masa otrockého boha - stvoří smrt (zabijí boha, zničí život). Lidstvo se rozmnoží a ruší bohy v klidu - ti se rozhodnou je zničit potopou - zapomenou, že bez lidí nebudou mít, kdo by je živil, že budou trpět hlad - Inanna, Enki, Ea pro lidstvo - Atrachasís se stane nesrtelným, aby nebyl rozbroj mezi bohy. (Jak však vznikne nové lidstvo? - asi z potomstva Atrachasísova - viz Béróssos u Eusebia). * Jiná verze vzniku práce: bůh pro sebe rezervuje život (strom života a jeho ovoce), člověka má k práci, pěstění své zahrady - člověk neví o své smrtelnosti, o té se doví pojedením ovoce ze stromu poznání (dobrého a zlého): vědění o své smrtelnosti, od té doby člověk ""ví"", země je mu vyhnanstvím, život námahou a prací - dřinou. (Biblická Genesis - Bröcker). * Hledání života: Gilgameš do ""Země živého"" - Chumbabu bohové mají k tomu, aby se lidstvo příliš nerozmohlo; je asi po potopě určen k zmenšování počtu lidí; toto zlo chce Gilgameš ve jménu Šamašově odstranit. Šamaš tomu přízniv, Enlil nepřátelský; za trest Gilgameš na Enkiduovi musí poznat smrt, zděsit se - panika - marná pouť, spánek, bratr smrti, rozhoduje o tom, že člověk nemůže být ""živým"" (věčně mladým a neunaveným) - pak oslava hradeb; to je, co lidstvo nejspíše je s to ochránit, ale ne od smrti vůbec, jen od nedostatku. Původně hradba byla důvodem stvoření Enkidua a výpravy do ""Země živého"" - návrat Gilgamešův po smrti Enkidua je zmoudření. Živý - Chumbaba musí být ""stále bdělý"", aby zlo, smrt, konaly stále své dílo. Gigameš na sebe bere velké práce, aby dosáhl života - výkup, ale nestačí pokus o spasitelství * Sumerská verze: Siduri říká Gilgamešovi: osud člověka je jíst a pít, kochat se, mít radost z potomstva a ženy - ale ne ""vyšší život"" - každý lidský život je posléze jen jíst a pít... To není hédonistická filosofie (jak Matouš1 v Úvodu), nýbrž naopak názor před-dějinné doby - svobodný život je jen božský, není určen člověku - bohové mohou hladovět, ale mají život, lidé mohou mít dostatek, protože pracují, ale život jim není dán. * Gilgameš svým donucováním lidí k práci napodobí bohy - osobuje si, co jen bohové plně mohou, nechat druhé pracovat na sebe a za sebe; právě proto jeho nadlidský styl, výprava proti Chumbabovi, ale též jeho zkrocení. Gilgamešova výprava - říše je zároveň svět, vláda ručí za všecko, za zlo a dobro ve světě, nikoli jen v lidských věcech. * Stvoření Gilgameše, Enkidu je stvořením zvláštního druhu lidí-polobohů, kteří napodobí bohy (Gilgameš nepouští muže k ženám, tak jako Ereškigal, když zajme Ištar). Aruru, stvořitelka lidí v eposu o Atrachasísovi, stvoří nyní zvláštním aktem Gilgameše i Enkidua. * XII. tabulka: ""Toho, jehož mrtvola je na stepi pohozena, jsi viděl?"" ""Jeho duch v podsvětí pokoje nemá."" - ""Toho, jehož duch nikoho nemá, kdo by jej ošetřoval, jsi viděl?"" - ""Ano... pomeje z hrnců a kůrky chleba, jež na ulici se válejí, pojídat musí."" - Reciprocita: úživa dítěte - úživa mrtvého synem. - Úděl v podsvětí tím lepší, čím více synů. [2. náčrt] V mykénské době a v době stěhování řeckých kmenů je politická struktura řeckých politických útvarů analogická předoasijské: v podstatě despocie, ale organizované pomocí písemnosti (úřednictva) (byrokratická despocie). Město-hrad nemá zde funkci organizace veřejnosti, nýbrž je to centrum theokratické ústřední οÉκος, kde se v nejúčinnější, nejsilnější formě ukazuje převaha a vláda nadlidských mocností i v lidském oboru. Město působí, že se lidé liší od zvířat, ale není jejich dílem, nýbrž o tom právě rozhodli bohové (v eposu o Gilgamešovi Šamaš - Marduk). Právě proto je despota pouze exponent této bohovlády, buď sám bůh nebo ""správce božího domu"", boží místodržící. Není propast mezi světem a ""státem"", město-stát je organická část světa. V eposu o Gilgamešovi existuje sice potlačení ""přírody"" za účelem vybudování díla (hradby), tedy produkce, domov, péče o budoucnost a bohatství se odlišuje od pouhé práce pro obživu. Ale právě to vše se děje nikoli lidskou, nýbrž nadlidskou (světovou) mocí, na příkaz Mardukův. Svět obsahuje nejen přírodu (rostlinnou a zvířecí), nýbrž i domov, hrad, město, ale obojí, příroda i domov, je svět. H. Arendtová rozlišuje v ""praxi"" obor ""práce"" jako to, co člověk pěstuje, sbírá, chrání, aby dostačil svým přírodním, biologickým potřebám, aby nezahynul, obor ""výroby"" jako překročení přírody a zákrok proti netrvalosti života; a ""jednání"", které se děje vždy bezprostředně vůči člověku. U Arendtové život je to, co konzumuje, asimiluje a ničí (jako u Hegela), ale zůstává v pozadí, že se to děje, aby se budoval stálý organický tvar. Práce má význam více obranný než útočný - je to nezbytně stálá činnost, aby tvar nezanikl. Z tohoto hlediska však pracují zvířata nejvíc, pracují vlastně stále, pokud nejsou v říji nebo ve svatebním elánu. Arendtová nicméně má pravdu, že práce je to zvířecí v nás, to, v čem jsme nejvíc podrobeni biologii - nejvíc, protože stále a nejnaléhavěji - bez obydlí, říká již Platón, bez šatu můžeme být, bez potravy ani den. Nyní je však i tato výroba potravy = vlastního života u člověka podrobena vynálezům trvalosti: zahrada, pole (extenzivní zemědělství) mají celou řadu trvalostních rysů: a) výběr a přípravu půdy, její obranu proti biologickému znečištění (ve staré době stálé vypalování, mýcení, klučení, boj proti zaplevelení); b) shromažďování, výběr, zušlechťování semen, křížení atd. Pole a zahrada patří k domovu, právě tak jako cesta; c) domestikace - nezávislost na nahodilostech lovu - chov. Arendtová nechce pravděpodobně říci, že výroba je něco protipřírodního, nýbrž jen, že v přírodě existuje též tendence k překročení rytmu asimilace - disimilace, k onomu výlučnému shánění potravy, zahánění hladu a okamžité nouze. Stavební instinkt, revírové vlastnictví u zvířat o tom svědčí. U člověka zvlášť porozumění pro význam tuhých, tvrdých, odpor překonávajících materiálů: nedarmo věky lidskosti se liší podle těchto materiálů, z nichž nástroje: kámen, kovy... U člověka pravděpodobně, má-li tato tendence překonat sklon hovět prvotní snaze ukojit hlad a nejpůvodnější úlevu s ním spjatou - sex, musí to být spojeno s donucením, které má ráz ještě naléhavější: Gilgameš bere muže ženám, když staví hrad. Donucení dvojí: bezprostřední hrozba zbraní, zprostředkovaná hrozba tím, na čem závisí všecky osudy, vyššími bytostmi. Spojení obojího: Gilgameš. [3. náčrt] Přes všecky náběhy k uvolnění od vázanosti života k sobě, tím od identifikace jsoucna s přírodou, přírody se světem, je staroorientální pochopení člověka sice ne již nedějinné, ale před-dějinné. Předdějinnost: člověk má zkušenost pouze velkého soukromí (člověk má pouze jíst a pít a mít se dobře, je-li to možné, ale víc nic - tak to Gilgamešovi říká ona hospodská bohů, babylónská Kirké - vyšší, věčný život nenajde - rabství člověkem vládne všude. Zkušenost smrtelnosti není osvobozující, nýbrž pouze zdrcující! Iniciativa vždy a všude připadá nikoli lidem, nýbrž bohům. Výrazem toho je pojetí vlády. Vládne bůh nebo jeho zástupce. Odtud nerozlišenost přírody a ""státu"". Proč je πόλις počátkem dějin? Od πόλις počínaje prochází tím, co nazýváme dějiny, jediný proud snahy o uvolnění, o svobodu člověka vůči vlastním vnitřním vázanostem, snahy, která uspívá pouze zčásti a často též jen zdánlivě, nebo pod maskou osvobození se váže jen ještě hloub, ale která je sjednocena touto otázkou, jediným problémem. Hegel mohl do své filosofie dějin integrovat starý Orient, protože podstata člověka mu byla božská - proto byl pro něho staroorientální bůh-člověk počátkem ""pokroku u vědomí svobody"". Z hlediska bytostné lidské konečnosti však znamená starý Orient právě vyloučení samovládce z lidské sféry a naprostou naturalizaci toho materiálu, který bude půdou dějin. Βίος πολιτικός a Aristotelovy tři βίοι. Arendtová má pravdu, že politická sféra [je] původně lidskou sférou uvolněnosti od vázanosti života k sobě, kterou uspokojuje a jíž se vyčerpává rodina; v tom je původní pojetí svobody, a ta je možnost agonu, aristeia, ""ukázání se"", manifestace své ἀρετή. Je to zároveň sféra uvolněnosti od sexuální sféry, kterou v čisté podobě představuje βίος ἀπολαυστικός - mimo rodinu, rozumí se - od sféry ἡδονή, libosti, bezprostřední danosti, rozkoše, která trvá okamžik, protože je veskrze přítomná, není namířena na nic dalšího a neobsahuje zápas. Počínaje řeckou πόλις je oblast lidského jednání společná oblast, jednání v uznanosti druhými. V tom Hegel opět vidí hluboko. (Nevidí však rub moderní ""uvolněnosti"" k hospodářské sféře jako veřejné - degradaci jednání, jeho znemožnění a přechod v pouhé chování, jak to vypsala Arendtová - sám tomu nahrál svou dialektikou, i když ta platna jen pro praeterito; v marxismu se proměnila v nástroj ""vědy"" o budoucnu.) [4. náčrt] Na čem spočívá nutnost obětovat člověka člověku? Neexistuje bezprostřední účelnost mezi světem a člověkem - pro lidské potřeby není úkoj hotov - musí se sbírat (čas), hledat, zpracovávat, vyrábět – To ostatně pro člověka nepříznivé, neposkytovalo by žádnou challenge ve smyslu Toynbeeho Response, kterou je práce, je sice kolektivně plodná, ale individuálně otupuje Člověk musí okolí aktivně přizpůsobovat - to je práce - má vždy obecný charakter, není to jednotlivý akt Toto přizpůsobení v jeho obecnosti, a přece vždy znovu se vyskytujících výjimkách, různostech, nezbytnosti přizpůsobení atd., [může] konat jen člověk - mechanická činnost je vždy zároveň zákonitá nezbytnostmi regulace Redukce na mechanismus je první obětování - oběť možností, otevřenosti pro ""vyšší"", svobodné - další obětování - vykořisťování, odcizování výsledků práce třetí... Mechanická zařízení mohou suplovat člověka, ale musí být sama nejprve vyrobena - pak zastanou event. mnohem lépe - vedou však nezbytně k diferenciaci v pracovním procesu - zde se vytváří vnitřní hierarchie v řádu pracujících - technikové a dělníci; technikové až nahoru k nejvyšším, [k] vynálezcům a představitelům vědy - technika vynalézáním, hrou, soutěží... ne už prací v prvotním smyslu Nutnost zlidštit svět, který není bezprostředně lidský - člověk musí sám sloužit za zprostředkovatele, střední Pouze svobodná bytost může být zotročena - zvíře např. nemůže, i když může ovšem být zbaveno svého přirozeného prostředí, zkomoleno, zmrzačeno – Zotročení - podstatně vnitřní; strach o život bytosti, která [je] podstatně více než život - ví, že spočívá či visí na životě - život zotročuje lidskou bytost. [5. náčrt] Možnost Možnost - bytostně budoucí (ale ne ve smyslu výlučnosti, nýbrž přednosti: je v ní i minulost a přítomnost, ale z hlediska budoucnosti). Možnost zůstává stále možností, i když je uchopena (protože může být opuštěna): akceptace může být zrušena, práce a organizace porušeny, vztah k sobě, k bytí, k celku zásadně proměněn. Z toho vyplývá: člověk nemůže nic skutečně realizovat, nic jednou provždy, vše zůstává odkázáno na opakování jeho uchopení či pominutí. Žádné dílo není κτ­μα εἰς ἀεĂ. Základní možnosti - vztahovat se k minulosti - akceptace: dimenze toho, co již jest, co nás pouze omilostňuje nebo zavrhuje, naše aktivita v tom je jen, že se necháváme akceptovat či zavrhovat, způsobit tu nemůžeme nic - vztahovat se k budoucnosti = svědomí či nesvědomitost - zároveň k bytí - k celku (zde zároveň jediný pramen dvojsmyslnosti: vlastní - nevlastní) - vztahovost k přítomnosti - k tomu, co očekává náš aktivní zásah, práci, tvorbu, jednání Přestože možnost zůstává možností, je uchopení jedné zároveň upuštěním [od] všech ostatních, je zúžením, protože se nelze vrátit za [už] jednou rozhodnutou situaci. Opětovaná možnost není táž. ""Identita"" možností jen skrze různost. Opětování zdánlivě týchž možností od nich vzdaluje, pouze odlišná situace vede k opakování možnosti. Nemožnost - ztráta možnosti - nepřestává být něčím pozitivním, co určuje mé nynější možnosti - je hranice mých možností, to, co nelze opakovat, aspoň jak se věci jeví... existuje zásadní nemožnost? Neschopnost uchopit možnosti - např. uchovávání možností jako takových, jako neuchopených... zvláštní druh nemožnosti. Nemožnost: 1) zavržená, neuchopená možnost; 2) totální šach uchopování = totální šach zavrhování; 3) totální zavrhování = sebevzdání, škrtnutí všech možností = extrémní nepředstižitelná možnost. [6. náčrt]2 Welt - das Worin - des Verstehens als Woraufhin des Begegnenlassens Worin des Verstehens - Seinsverstehen als Ermöglichung des Verständnisses des Seienden (in der Seinsart der Bewandtnis: - der Lebensstiftung - der Zuhandenheit - der Vorhandenheit - des Mitdaseins) als Woraufhin = Worumwillen ich existiere = man existiert Das Worin man sich verstehend bewegt = dasjenige, worauf hin gelebt wird, das Sein, um dessen willen man da ist, an dem man interessiert ist Existenz = das Seiende, dem in seinem Sein um das Sein geht = sein Sein hängt von seinem Selbstverständnis, das Selbstverständnis von seinem Seinsverständnis ab = Circulus = das Seiende, dessen Sein = Verhältnis (zum Sein) = Verhältnis zu sich selber aufgrund des Verhältnisses zum Sein Welt = Sein als das, worauf hin ich lebe, mich verstehend auch das übrige Seiende verstehe, welches aufgrund dieser Offenheit (Verständnis) mir erscheint Seinsverhältnis = Sein als Verhältnis = keine Gleichgültigkeit, das Sein geht an = Stimmung, Emotion (kein Verhältnis im Sinne eines objektiven Verhältnisses, einer Relation) Seinsverhältnis ein Verhalten und keine Relation ""Emotion"" nur dort möglich, wo Sein verstanden Welt - das Sein, um dessen willen ich mich als gebürtig-endliches, ständig lebensbedrohtes Dasein verstehend zu leben = zu sein vermag Nicht richtet sich das Sein nach meinem vorausgesetzten Dasein, sondern das Dasein richtet sich nach dem Sein, das ich zu verstehen vermag; nicht gibt es Sein (= Seinsverständnis), damit Leben sei, sondern ich (= Leben) bin, damit Sein (= Verständnis) sei Das Damit gibt es nur in Interessiertheit, nur im Dasein, nur im Seinsverhältnis Damit hat eine Richtung - nicht etwas, was sich nicht interessieren kann, vermag das Woraufhin abzugeben, sondern nur ein Sein, das eines Interesses fähig ist = ein verstehendes Sein Was macht aber ein Seindes zum verstehenden? Nur das Sein, das es versteht, zu dem es transzendiert - die Transzendenz im Grunde seines Lebens. Das Interesse kan sich dem Leben aufgrund eines beliebigen Verstehens zuwenden - auch eines solchen, das seinen eigentlichen Grund nicht versteht = das sich selbst als ein nichtverstehendes Seiendes missversteht: bloßes Leben. Bloßes Leben ist auch ein Sich-(= Seins)-Verständnis = Seinsmißverständnis, aber man existiert umwillen seiner = Daseinsfristung Daseinsfristung = Abwendung vom Anwesen des Nochnicht, Zuwendung zum Anwesen des Behandlungsfähingen Gerade das bloße Leben haftet am meisten an sich selbst. [7. náčrt] A. Comte, Cours de philosophie positive, 54. lekce, str. 381: le3 but principal de ce travail = conduire la philosophie naturelle a devenir enfin morale et politique, pour servir de barre à la réorganisation sociale - ce qui acheverait certainement le grand système de travaux philosophiques d'abord ébauché par Aristote en opposition radicale avec le système platonicien... esprit métaphysique ———— esprit théologique theorie organisation sociale dissolvant 1esprit ""positif"" - dnes neschopnost organizovat zřejmá otázka, zda esprit métaphysique se svou podstatně negativně-kritickou tendencí nemá více schopnosti organizovat, protože v něm se mohou lidé shodnout v nesouhlasu ""esprit positif"" - neschopnost se shodnout i v souhlasu, protože hlavní, nejdůležitější otázky (smyslu) zůstávají nezbytně mimo souhlas [8. náčrt]4 In der ""natürlichen"" Welt der ursprünglichen Menschen (der vorgeschichtlichen) Erfahrung des Göttlichen allgemein - aber Götter nicht allgemein In unserer modernen Welt Gott einer, in dem Sinn allgemein, aber nicht nur nicht allgemein erfahren, sondern unerfahrbar, dadurch auf Tradition angewissen, die aber keine ausstrahlende Kraft mehr, sondern höchstens konservativ – Welt hat sich gewandelt durch unser verändertes Seinsverständnis – Unsere Erfahrung: der Fehl Gottes - und das auch unsere Theologie Dabei Christentum gerade die Erfahrung Gottes in der Geschichte, Eschatologie, Weltgericht, Gotteskampf, Liebe als Überwindung der Feindschaft, als Verzeihung - in alledem lebt Gott und auch im Kampfe gegen ihn ist er lebendig und gegenwärtig, nicht ausserhalb der unmittelbaren Erfahrung Theologie war gegründet auf Metaphysik, die hat in der Moderne aus der Theologie in die Wissenschaft übersiedlt, dadurch Christentum von der Metaphysik verlassen, aber Theologie kann sich nicht von ihr befreien [9. náčrt]5 ""Negatives"" Verhalten - Negative Befindlichkeit Angst - Langeweile Ekel? = aber Ekel kein Abstand, im Gegenteil stärkste Abstoßung Angst - kein ""dialektischer"" Zustand, keine Korrelation zu einem Positiven, wie Abstoßung – Anziehung, Freude - Leid, Wonne - Schmerz Traurigkeit - noch immer eine Anziehung, ein Ansprechen; das Scharfe in der Traurigkeit ist die Anziehung; in der Trauer die Un-möglichkeit einer Beziehung, ihrer Realisierung, aber die Beziehung spricht eben an. [10. náčrt]6 Das Verständnis des Höheren, Heiligen, des Göttlichen - Erfahrung der Weltwandlung - vom Alltäglichen, der Last, zur Befreiung der Feier Das ""natürliche"" Wunder Das Göttliche im ganz wahrhaftigen Menschen, der eben deshalb in der Welt verkommt - eine radikale Form von Weltverwandlung Diese Verwandlung göttlich, in ihr das Göttliche dieses Menschen erfahren, auch ""Erlösung"" aber: ein solches Göttliche kann nicht ""überweltlich"" sein, nicht Herr der ""Welt"", ihr ""Schöpfer"" und ""Erlöser"" im absoluten Sinne, sondern muß mit uns in unserer Welt leben, erscheinen, sterben und auferstehen; er kann nicht die Lösung aller Fragen bedeuten, sondern mit zum Mysterium, zum Geheimnis dieser Welt gehören Auch Auferstehung ist nichts anderes als diese Sinngewinnung durch Opfer: Weltverwandlung Der Gott nicht des Christentums, aber der christlichen Theologie, aber kein Gott des natürlichen Weltverständnisses, sondern der Metaphysik: überzeitlich, allmächtig, über jedes menschliche Verständnis erhaben und doch sinngebend... Zeitgenössische christliche Theologie: sie braucht eine sinnlose oder wenigstens sinnerschütterte, sinnproblematische Welt, ihr Gott kann nur als diese paradox-umkehrende Lösung, als der im ""Wagnis"" des Glaubens Mutschenkende zum Leben und Dienen in einer solchen Welt in Erscheinung treten Die Theologie der heutigen Theologen ist auf dem Glauben gegründet: ist aber dieser Glaube, da er doch keine unmittelbare Gotteserfahrung ist, anderes sein als das Verständnis, daß nur ein solcher Gott von sich aus durch ein Wunder unsere Lage aus einer verzweifelnden zu einer hoffenden verwandeln kann? Es wäre dann dieser Glaube auch eine Erfahrung des Göttlichen, aber in einer grundsätzlich problematischen Welt, in welcher jeder andere, ""natürliche"" Zugang zum Göttlichen verbaut ist Der Glaube - ein ""über"" (wider-) natürliches Wunder Zum alten Wunderglauben kommt dieser neue hinzu Gollwitzer: die Theologie denkt das Menschenunmögliche Solche Theologie zwar unangreifbar, aber auch unerweislich, weil ihr Gott direkt unerfahrbar Was geschieht, wenn das Christentum faktisch erlischt? Hat dann Gott umsonst sein Wunder gewirkt? Oder ist die sinnvolle Weltgeschichte dadurch am Ende? Hat er uns verlassen? Dann ist aber auch auf ihn kein Verlaß... also: der Christ muß zugleich daran glauben, daß Christentum ewig. Aber wie möglich in solcher Öde? In Wahrheit aber lebt auch der christliche Gott mit dem Menschen, erscheint ihm, ist ihm nahe oder fern ganz anders als nur in dieser theologischen Öde. Auch der christliche Gott ist mit uns in der Geschichte, er ist die lebendige Hoffnung auf Weltumkehr, auf das im absoluten Selbstopfer enthaltene Wahre dieser Umkehr. Wie die alten Götter, ist auch der christliche auf den Menschen angewiesen, das hat Eckhart, das haben die deutschen Idealisten sagen wollen, auch christliche Mystiker. Die Geschichte des Christentums ist das Eintreten des leidenden Gottes in die Geschichte, sein einzigartiger Siegeszug und sein Sichentfernen in einer verwandlungsunfähigen Welt. 1) Srv. Epos o Gigamešovi, přeložil, úvod a komentář napsal L. Matouš, Praha 19712. 2) Orientační překlad náčrtu uvádíme pod čarou: »Svět - to 'v čem' - si pobyt rozumí - jako to, 'do čeho' nechává vystupovat [jsoucno] To 'v čem' si pobyt rozumí - porozumění bytí jakožto umožnění porozumění jsoucnu (ve způsobu bytí dostatečnosti: - k udržování života - na způsob příručních prostředků - na způsob výskytu - na způsob spolupobytu druhých) jako to, 'do čeho' = kvůli čemu existuji = kvůli čemu se existuje To, v čem se člověk s porozuměním pohybuje = to, do čeho, ve směru čeho žije, bytí, kvůli němuž je tu, na němž je interesován Existence = jsoucno, kterému v jeho bytí jde o bytí = jeho bytí závisí na jeho porozumění sobě, jeho porozumění sobě [závisí] na jeho porozumění bytí = cirkulus = jsoucno, jehož bytí = vztahování se (k bytí) = vztahování se k sobě na základě vztahování se k bytí Svět = bytí jako to, směrem do čeho žiji a rozuměje sobě, rozumím i ostatnímu jsoucnu, které se na základě této otevřenosti (porozumění) mně zjevuje Vztahování se k bytí = bytí jakožto vztahování se = nikoli lhostejnost, bytí se mne týká = nálada, emoce (nikoli vztah ve smyslu objektivním, ve smyslu relace) Vztahování se k bytí je postoj, a nikoli relace ""Emoce"" je možná jen tam, kde se rozumí bytí Svět - bytí, kvůli němuž jsem s to žít (= být) jakožto ten, kdo si rozumí jako zrozenec a smrtelník, jako konečný, stále na životě ohrožený pobyt Bytí se neřídí podle mého předpokládaného pobytu, nýbrž pobyt se řídí podle bytí, kterému jsem s to rozumět; bytí (= porozumění bytí) zde není proto, aby byl život, nýbrž já (= život) jsem, aby bylo bytí (= porozumění) Toto 'aby' je jen v interesovanosti, pouze v pobytu, pouze ve vztaženosti k bytí Toto 'aby' má směr - udávat směr 'do čeho' nemůže něco, co není s to se interesovat, nýbrž pouze bytí, které je interesu schopno = bytí, které je rozumějící Ale co dělá jsoucno rozumějícím? Pouze bytí, kterému toto jsoucno rozumí, k němuž transcenduje - transcendence je v základu (a je důvodem) jeho života. Interes se může na život zaměřit na základě libovolného porozumění - i takového, které svůj vlastní základ (a důvod) nechápe = které sobě samému rozumí chybně a vidí se jako nerozumějící jsoucno: pouhý život. Pouhý život je také určité porozumění sobě (= světu) = neporozumění bytí, ale [i tehdy] člověk existuje kvůli němu = živoření Živoření = odvrat od přítomnosti toho, co ještě není, přivrácení se k přítomnosti zařizovatelného Právě pouhý život lpí nejvíc na sobě.« (Přel. I. Chvatík) 3) Orientační překlad uvádíme pod čarou: »hlavní cíl této práce = dovést přirozenou filosofii k tomu, aby se konečně stala morálkou a politikou a mohla řídit reorganizaci společnosti - což by s jistotou završilo velký systém filosofických prací rozvržený nejprve Aristotelem v radikální opozici vůči platónskému systému... duch metafyzický - duch theologický teorie organizace společnosti rozkladný« (Přel. P. Kouba.) 4) Překlad náčrtu: »V ""přirozeném"" světě původních (předdějinných) lidí [byla] zkušenost božského všeobecná - ale bohové všeobecní nebyli$pokračování v příští FN 5) Překlad náčrtu: »""Negativní"" chování - Negativní rozpoložení úzkost - nuda hnus? = ale hnus [není] žádný odstup, naopak nejsilnější odpuzování úzkost - žádný ""dialektický"" stav, žádná korelace k něčemu pozitivnímu, jako je odpuzování - přitahování, radost - utrpení, rozkoš - bolest smutek - stále ještě přitahování, oslovování; ostří ve smutku je přitahování; ve smutku ne-možnost vztahu, jeho realizace, ale vztah právě oslovuje« (Přel. P. Kouba.) 6) Překlad náčrtu: »Rozumění vyššímu, svatému, božskému - Zkušenost proměny světa - z každodennosti, tíže, k osvobození svátku ""Přirozený"" zázrak Božské ve zcela pravdivém člověku, který právě proto ve světě hyne - radikální forma proměny světa tato proměna je božská, v ní je zakoušeno božství tohoto člověka, i ""vykoupení"" ale: takové božské nemůže být ""nadsvětské"", ani pánem ""světa"", jeho ""tvůrcem"" a ""spasitelem"" v absolutním smyslu, nýbrž musí žít s námi v našem světě, zjevovat se, zemřít a vstát z mrtvých; takový [bůh] nemůže představovat řešení všech otázek, nýbrž náležet také k mystériu, k tajemství tohoto světa Ani vzkříšení není nic jiného než získání smyslu skrze oběť: proměna světa Bůh nikoli [bohem] křesťanství, ale [bohem] křesťanské theologie, ale žádný bůh přirozeného rozumění světu, nýbrž metafyziky: nadčasový, všemocný, převyšující každé lidské rozumění, a přece dávájící smysl... Současná křesťanská theologie: potřebuje svět beze smyslu nebo alespoň se smyslem otřeseným, problematickým, její bůh se může zjevovat pouze jako toto paradoxně-obracející řešení, jako ten, kdo dává odvahu žít a sloužit v takovém světě Theologie dnešních theologů je založena na víře: [může] však tato víra, protože přece není žádnou bezprostřední zkušeností boha, být něčím jiným než porozuměním, že pouze takový bůh je s to sám od sebe zázrakem proměnit naši situaci ze zoufalé v doufající? Pak by byla i tato víra zkušeností božského, ale ve světě zásadně problematickém, v němž neexistuje žádný jiný, ""přirozený"" přístup k božskému Víra - ""nad"" (proti-) přirozený zázrak Ke staré víře v zázraky přistupuje tato nová Gollwitzer: theologie myslí to, co je pro člověka nemožné Taková theologie je sice nenapadnutelná, ale i neprokazatelná, protože její bůh není přímo zakusitelný Co se stane, když křesťanství fakticky vyhasne? Způsobil bůh svůj zázrak nadarmo? Nebo tím končí smysluplné dějiny? Opustil nás? Pak není ale ani na něho žádné spolehnutí... tedy: křesťan musí zároveň věřit, že křesťanství je věčné. Ale jak je to možné v takové opuštěnosti? Avšak ve skutečnosti žije i křesťanský bůh s člověkem, zjevuje se mu, je mu blízký či vzdálený úplně jinak než jen v této theologické opuštěnosti. I křesťanský bůh je s námi v dějinách, je živoucí nadějí na obrat světa, na pravdu tohoto obratu obsaženou v absolutní sebeoběti. Stejně jako staří bozi je křesťanský bůh odkázán na člověka, to chtěl říct Eckhart, němečtí idealisté i křesťanští mystikové. Dějiny křesťanství jsou vstupem trpícího boha do dějin, jeho jedinečné vítězné tažení na jeho vzdálení se ve světě neschopném proměny.« (Přel. P. Kouba.) --------------- ------------------------------------------------------------ --------------- ------------------------------------------------------------",0
961,1110,Konspekt úvodní přednášky  Vznik a konec Evropy,1988,"[Vznik a zkáza Evropy]1 ...vznik a zkáza Evropy Myslím, že tato mytická stránka našeho bytí vychází ze skutečnosti, že naše bytí se nachází v místě, kde se zjevuje svět; jsouc ve světě je tedy současně vně, v obtížně definovatelné ""odloučenosti""; právě o tom mluví všechny velké mýty, když označují člověka jako viníka, nikoli kvůli nějakému činu, ale kvůli jeho bytí samému. Platón, který byl velkým racionalistou, velkým myslitelem převahy světla nad temnotami, chtěl člověku poskytnout možnost, jak z viny uniknout, nebo spíše jak ji překonat; vyložil tuto ontologickou vinu, kterou tak hluboce zachytili tragédi, jako zaviněnou aktem, který předchází empirickou existenci, aktem volby; zejména ve filosofově ἐπιμελεία τ­ς ψυχ­ς2 viděl způsob, jak se zaměřit na jednotu existence, která se pohybuje k tomu, co má bytí, a sama se bytím stává. Tím odhalil, že metafyzika je bytostně praktická, tedy bytostně připoutána k možnosti života ve společenství, že péče o duši je vposled péčí o lidský život v určitém uspořádání, rozumí se ne v jakémkoli, ale v uspořádání ještě ne-existujícím (v přítomné době), ve spravedlivém uspořádání, ve kterém se pak politická činnost ocitá ve zvláštním postavení. Tím ukázal účel πόλις, vytvořil však rámec jistého uspořádání, který už není konkrétní jako antická obec, nýbrž založený v metafyzice, v neviditelném světě; a dění této metafyziky, která na jedné straně vychází z Platónových idejí a na druhé z uspořádání založeného v metafyzice (theologické), jsou dějiny Evropy. Porozumět těmto vztahům metafyzického, mytického, theologického a praktického (soukromého i veřejného, politického), je to, co mě pohání při mé práci na studii o Evropě. Až doposud jsem mnoho nepsal o Po-Evropě, protože toto Po předpokládá klíčový pojem, Evropu; zmítám se ve spleti problémů a zkoumání, které by bohatě zabraly několik lidských životů. Nevím, zda jsem vám tentokrát vyložil představu svého snažení. Pokouším se ukázat, že transcendence křesťanské theologie a idea, že svět je podroben soudu, je ""opakováním"" platónského myšlení. Zkoumám základy myšlenky přirozeného práva jakožto původu práva občanského. Zkoumám vztah dvou evropských metafyzik, které se vždy dotýkají a nikdy nesměšují, metafyziky Démokritovy a Platónovy; a pokouším se porozumět úpadku metafyziky, vycházeje z jistého kolísání mezi těmito dvěma základními možnostmi. Pokouším se zabývat se metafyzickým základem moderní vědy a vysvětlit, proč její objev ""účinného"" vědění jde ruku v ruce se ztrátou vyhlídek na jednotu, všeobecnost, věčnost; proč jsme logicky ztratili své obecné instituce, aniž bychom je něčím nahradili; a konečně, snažím se objasnit katastrofu. S přáním všeho dobrého Jan P. 1) Z francouzského rukopisu přeložil Cyril Říha. (Pozn. vyd.) 2) ""péče o duši"" (Pozn. vyd.) --------------- ------------------------------------------------------------ --------------- ------------------------------------------------------------",0
962,1111,Dvacáté století jako válka,1988,,0
963,1112,KETZERISCHE ESSAIS ZUR PHILOSOPHIE DER GESCHICHTE UND ERGÄNZENDE SCHRIFTEN,1988,,0
964,1113,LE MONDE NATUREL ET LE MOUVEMENT DE L’EXISTENCE HUMAINE,1988,,0
965,1114,QU’EST-CE QUE LA PHÉNOMENOLOGIE? Ed,1988,,0
966,1115,ESSAIS HÉRÉTIQUES SUR LA PHILOSOPHIE DE L’HISTOIRE,1988,,0
967,1116,ENSAYOS HERÉTICOS SOBRE LA FILOSOFÍA DE LA HISTORIA SEGUIDO DE GLOSAS,1988,,0
968,1117,Evropa a její dědictví.,1988,,0
969,1118,ESEJE HERETYCKIE Z FILOZOFII HISTORII,1988,,0
970,1119,CO JSOU ČEŠI? SOUBOR TEXTŮ K ČESKÝM DĚJINÁM A ČESKÉ FILOSOFII,1989,,0
971,1120,Was sind die Tschechen? Kleiner Tatsachenbericht und Erklärungsversuch,1989,,0
972,1121,La contribution de la Boheme a l’idéal scientifique moderne,1989,,0
973,1122,Nepoužité části dopisu  Was sind die Tschechen? ,1989,,0
974,1123,Česká filosofie – o  smyslu češství,1989,,0
975,1124,Osud českého národa po 1. světové válce. Česká filosofie – o „smyslu češství“. ,1989,,0
976,1125,Philosophie in Gegenwart und Vergangenheit,1989,,0
977,1126,Böhmen im geistigen Geschehen Europas,1989,,0
978,1127,Das modern-wissenschaftliche Ideal in Böhmen.,1989,,0
979,1128,Die tschechische Philosophie,1989,,0
980,1129,Harmonismus moderních humanistů.,1989,,0
981,1130,Několik poznámek k Palackému,1989,,0
982,1131,Přednáška pro redaktory Československého rozhlasu dne 22,1989,,0
983,1132,ÚVOD DO FENOMENOLOGICKÉ FILOSOFIE,1989,,0
984,1133,ZÁKLADNÍ PROBLÉMY PŘEDSOKRATOVSKÉ FILOSOFIE,1989,,0
985,1134,Jan Patočka: Philosophy and Selected Writings,1989,,0
986,1135,Considérations sur  La Nostalgie de la Grece a l’aube de l’idéalisme allemand,1989,,0
987,1136,NÁŠ NÁRODNÍ PROGRAM,1990,,0
988,1137,NEGATIVNÍ PLATONISMUS,1990,,0
989,1138,DIE NATÜRLICHE WELT ALS PHILOSOPHISCHES PROBLEM,1990,,0
990,1139,"L’ÉCRIVAIN, SON  OBJET",1990,,0
991,1140,L’ART ET LE TEMPS,1990,,0
992,1141,LIBERTÉ ET SACRIFICE ECRITS POLITIQUES.,1990,,0
993,1142,KACÍŘSKÉ ESEJE O FILOSOFII DĚJIN,1990,,0
994,1143,Píše Jan Patočka (31.12. 1970).,1990,,0
995,1144,TŘI STUDIE O MASARYKOVI,1991,,0
996,1145,DIE BEWEGUNG DER MENSCHLICHEN EXISTENZ,1991,,0
997,1146,Die Gefahren der Technisierung in der Wissenschaft bei Edmund Husserl und das Wesen der Technik als Gefahr bei Martin Heidegger,1991,,0
998,1147,L’IDÉE DE L’EUROPE EN BOHEME,1991,,0
999,1148,† Roman Ingarden,1991,,0
1000,1149,PLATÓN Y EUROPA,1991,,0
1001,1150,SÓKRATÉS PŘEDNÁŠKY Z ANTICKÉ FILOSOFIE,1991,,0
1002,1151,KIM SĄCZESI?,1991,,0
1003,1152,EVROPA A DOBA POEVROPSKÁ,1992,,0
1004,1183,Péče o duši I. (Sebrané spisy Jana Patočky sv. 1) ,1996,,0
1005,1208,test photo,,,0
1006,1209,"Z pohřbu JP, hřbitovní kaple břevnovského hřbitova: Jana a Jan ml. Patočkovi; Ivan, Marie a Jan ml. Sokolovi",1977,,0
1007,1210,"Z pohřbu JP, hřbitovní kaple břevnovského hřbitova: Jana Patočková drží Davida Vojtěcha, Ivan Vojtěch, Jan Patočka ml., Martina Vojtěchová; Ivan, Marie a Jan ml. Sokolovi",1977,,0
1008,1211,"Z pohřbu JP, hřbitovní kaple břevnovského hřbitova: Ivan Vojtěch, Jan Patočka ml., Martina Vojtěchová, Ivan Sokol",1977,,0
1009,1212,"Z pohřbu JP, u hrobu: ministrant, František Jedlička, Jan Patočka ml., Ivan Sokol, Františka Sokolová, Jan Sokol, 3. asi Ivan Medek, P. Landovský, v pozadí Josef Zvěřina",1977,,0
1010,1213,"Z pohřbu JP, u hrobu: ministrant, František Jedlička, za náhrobkem Josef Zvěřina",1977,,0
1011,1214,"Z pohřbu JP, u hrobu: ministrant, František Jedlička, Jan Patočka ml., Františka Sokolová",1977,,0
1012,1215,"Z pohřbu JP, u hrobu: ministrant, František Jedlička, Jan Patočka ml., prof. Cyril Patočka, Ivan Sokol, dr. Jiřina Sokolová, Františka Sokolová, Jan Sokol",1977,,0
1013,1216,"Z pohřbu JP, u hrobu: za věncem Jan Patočka ml., Františka Sokolová, Ivan Vojtěch, Jan Sokol, František Patočka, Jan Sokol ml., Judr. Jarmila Patočková",1977,,0
1014,1217,AJP_001,1977,,0
1015,1218,"Z pohřbu JP, spoštění rakve do hrobu: ministrant, František Jedlička, Jan Patočka ml., Ivan Sokol, prof. František Patočka, Františka Sokolová, Jana Patočková, Marie Vojtěchová a za ní Jan Sokol",1977,,0
1016,1219,"Z pohřbu JP, spoštění rakve do hrobu: ministrant, František Jedlička, Jan Patočka ml., Ivan Sokol, Františka Sokolová, Jana Patočková, Marie Vojtěchová a za ní Jan Sokol",1977,,0
1017,1220,"Z pohřbu JP, Jan Patočka ml. u hrobu",1977,,0
1018,1221,"Z pohřbu JP, u hrobu: Františka Sokolová, Martina Vojtěchová, Jan Sokol, Ivan Sokol",1977,,0
1019,1222,"Z pohřbu JP,  pohled na hřbitov s návštěvníky pohřbu I",1977,,0
1020,1223,"Z pohřbu JP,  pohled na hřbitov s navštěvníky pohřbu II",1977,,0
1021,1224,"Z pohřbu JP,  pohled na hřbitov s navštěvníky pohřbu III",1977,,0
1022,1225,"Z pohřbu JP,  pohled na hřbitov s navštěvníky pohřbu IV",1977,,0
1023,1226,"Z pohřbu JP,  pohled na hřbitov s navštěvníky pohřbu V",1977,,0
1024,1227,"Z pohřbu JP,  pohled na hřbitov s navštěvníky pohřbu VI",1977,,0
1025,1228,"Z pohřbu JP,  pohled na hřbitov s navštěvníky pohřbu VII",1977,,0
1026,1229,"Z pohřbu JP,  pohled na hřbitov s navštěvníky pohřbu VIII",1977,,0
1027,1230,"Z pohřbu JP, rakev v hřbitovní kapli I",1977,,0
1028,1231,"Z pohřbu JP, rakev v hřbitovní kapli II",1977,,0
1029,1232,"Z pohřbu JP, František Jedlička u hrobu",1977,,0
1030,1233,"Z pohřbu JP, František Jedlička,ministrant a smuteční hosté u rakve v hřbitovní kapli ",1977,,0
1031,1234,"Z pohřbu JP, smuteční hsoté v hřbitovní kapli: zprava Jan a Jiřina Sokolovi, František Jedlička, Hana Konečná Synková, vlevo pak Ivan, Marie a Jan ml. Sokolovi",1977,,0
1032,1235,"Z pohřbu JP, u hrobu Jan Patočka ml., Františka Sokolová,Martina Vojtěchová, Jan Sokol, Jana Patočková, Jan Sokol ml., MuDr František Patočka a jeho žena Jarmila Patočková, za nimi vlevo prof. Cyril Patočka",1977,,0
1033,1236,"Z pohřbu JP, u hrobu Františka Sokolová, Jan Patočka ml., Martina Vojtěchová, Jan Sokol, zakrytý Ivan Sokol, Jana Patočková s čermými brýlemi, Jan Sokol ml., zakrytá Marie Sokolová, Ivan Vojtěch, Daniel Vojtěch, František Patočka a v pozadí Cyril Patočka",1977,,0
1034,1237,"Z pohřbu JP, u hrobu Jan Patočka ml., Martina Vojtěchová, Jan Sokol, Jan Sokol ml.",1977,,0
1035,1238,"Z pohřbu JP, Jan Patočka ml. u hrobu a v pozadí Cyril Patočka, František Jedlička, v bílém šátku Hildegard Ballauff, Ivan Sokol, Františka Sokolová, Jan Sokol, Martina Vojtěchová",1977,,0
1036,1239,"Z pohřbu JP, za sebou Dr. Jarmila Patočková, prof. František Patočka, Jiřina Sokolová, Hildegard Ballauff, Marie Patočková (vdova po JuDr. Josefu Patočkovi), vlevo od ní prof. Cyril Patočka, vpravo pak RNDr. František Patočka ml.",1977,,0
1037,1240,"Z pohřbu JP, Hildegard Ballauff, prof. Cyril Patočka, RNDr. František Patočka ml., Jana Urbánková (dcera Patočkova bratra Josefa)",1977,,0
1038,1241,"Z pohřbu JP, Jiří a Dana Němcovi",1977,,0
1039,1242,"Z pohřbu JP, u hrobu Dana a Markéta Němcovy",1977,,0
1040,1243,"Z pohřbu JP, u hrobu Jiří Němec",1977,,0
1041,1244,"Z pohřbu JP, u hrobu Jiří Menzel (žák JP), Stanislav(?) Milota",1977,,0
1042,1245,"Z pohřbu JP, u hrobu klečí Pavel Landovský, vlevo od něj žena Jana Vladislava Marie",1977,,0
1043,1246,"Z pohřbu JP, 4. zleva kunsthistorička Kateřina Ptáčková, 6. zleva Helena Suchařípová, vpravo na snímku Angelika Hanauerová a v pozadí Ivan Havel",1977,,0
1044,1247,"3 zmenšeniny z pohřbu JP, 1. František Jedlička u hrobu; 2. rakev před spuštěním do hrobu, Jan Patočka ml., Františka Sokolová; 3. rakev s věncem u hrobu, Jan Patočka ml., Františka Sokolová",1977,,0
1045,1248,"6 zmenšenin z pohřbu JP, 1 zmenšenina AJP_025; 2 zmenšenina AJP_036; 3 zmenšenina AJP_033; 4 zmenšenina AJP_013; 5 rakev v hřbitovní kapli břevnovského hřbitova; 6 zmenšenina AJP_012",1977,,0
1046,1249,"6 zmenšenin z pohřbu JP, 1 zmenšenina AJP_016; 2 AJP_035; 3 AJP_020; 4 AJP_034; 5 AJP_017; 6 AJP_037",1977,,0
1047,1250,"Ateliérová fotografie z Poličky okolo roku 1910 - 1912, Jan Patočka, (možná) Cyril Patočka a (?)",1910 - 1912,,0
1048,1251,"6 zmenšenin, 1 JP na zemědělské brigádě v severozápadních čechách; 2 Jan Patočka, (?), Miroslav Zůna (pracovník fil. ústavu) konec 50. let ; 3 zmenšenina AJP_045; 4 tři studenti a Jan Patočka; 5 Patočkův otec Josef se psem v polovině 30. let, za ním druhý zleva odzadu patočkův dům; 6 zmenšenina AJP_100","1920, 1930, 1950",,0
1049,1252,"6 zmenšenin, 1 JP snad na svatbě manželů Navrátilových začátkem války (?), Paní Navrátilová s manželem, třetí zleva asi druhý svědek otec (JP),čtvrtý zleva svědek, ostatní bude asi rodina, Pan Navrátil se brzy s manželkou Židovkou rozvedl - zahynula v koncetračním táboře ; 2 v Masarykově ústavu - začátkem 50. let, zleva JP - Anna Schreilová (Němka, která za války zachránila Masarykovu knihovnu) - Dr. Ostrčil (ředitel ústavu) - Dr. Navrátil - (?) - (?) v druhé řadě (?) - (?) - Ela Soukupová - vepředu sedí zahradník kramářovy vily Jan Márinka ; 3 JP a manželé Navrátilovi ; 4 Manželé Patočkovi a Sokolovi v Sokolově vile začátkem 60. let ; 5 Pohřeb matky Františky Patočkové: kněz P. František Jedlička - ministrant Šváb - Cyril, František a Jan Patočkovi - Ludmila Patočková a malý František (děti Františka Patočky) - za nimi Tomáš (syn Cyrila Patočky) ; 6 JP a Prof. Dr. Ladislav Heger (germanista a jeho dcery Helga a Jana)","1939, 1950, 1960, ",,0
1050,1253,"Jan Patočka na fotografii z půkazu, 20. léta",1920,,0
1051,1254,"Jan Patočka v zahradě u K. Kosíka, oslava Kosíkových padesátin",1976,,0
1052,1255,"Jan Patočka v zahradě u K. Kosíka, detail",1976,,0
1053,1256,"Jan Patočka v zahradě u K. Kosíka, loupe ovoce",1976,,0
1054,1257,Jan Patočka a Ludvík Vaculík sedící na lavičce,1976,,0
1055,1258,Jan Patočka s manželkou Helenou,,,0
1056,1259,Doktorák neteře Jana Patočky Marušky,,,0
1057,1260,"Jan Patočka, Z převzetí doktorátu Technické univerzity v Cáchách na německém konzulátu (barevné foto)",1973 (?),,0
1058,1261,udílení čestného doktorátu na velvyslanectví NSR v Praze,,,0
1059,1262,Jan Patočka na Pražském hradě (III. Nádvoří),,,0
1060,1263,Jan Patočka na Pražském hradě (III. Nádvoří),,,0
1061,1264,Jan Patočka na Pražském hradě (Zahrada na Baště),,,0
1062,1265,Jan Patočka v lese,,,0
1063,1266,Jan Patočka v lese na mýtině,,,0
1064,1267,Jan Patočka na lavičce v lese,,,0
1065,1268,Studentský lístek Jana Patočky,1929,,0
1066,1269,Portrét Jana Patočky,1945,,0
1067,1270,Jan Patočka v Paříži,1947,,0
1068,1271,Jan Patočka s dcerou Janou na Karlově mostě (1. 5. 1959),1959,,0
1069,1272,"Jan Patočka v zahradě u K. Kosíka, oslava Kosíkových padesátin",1976,,0
1070,1273,Jan Patočka na lavičce v zahradě K. Kosíka,1976,,0
1071,1274,"Jan Patočka, Z převzetí doktorátu Technické univerzity v Cáchách na německém konzulátu (černobílé foto)",1973 (?),,0
1072,1275,Jan Patočka a prof. L. Landgrebe při příležitosti převzetí čestného doktorátu Technické univerzity v Cáchách na konzulátě BRD,1973 (?),,0
1073,1276,"Jan Patočka v zahradě u K. Kosíka, oslava Kosíkových padesátin",1976,,0
1074,1277,"Jan Patočka v Mariánských lázních, Tepelský dům",1953,,0
1075,1278,"Portrét Heleny Patočkové rozené Matouškové, za války (4 fyzické kopie)",1939 - 1945,,0
1076,1279,"Portrét ing. Cyrila Patočky bratra Jana Patočky, začátek 30. let",1930,,0
1077,1280,"MuDr František Patočka před Hlavovým ústavem, konec 20. let",1929,,0
1078,1281,"Portrét JUDr Josefa Patočky bratra Jana Patočky, konec 30.let",1939,,0
1079,1282,"Portrét Jana Patočky, začátek 40. let",1940,,0
1080,1283,"Jan Patočka na bytovém semináři, 60. nebo 70. léta",1960 - 1970,,0
1081,1284,"Portrét Heleny Patočkové rozené Matouškové, za války (velký formát)",1939 - 1945,,0
1082,1285,"Jan Patočka, portrétní foto na občanský průkaz",,,0
1083,1286,Portrét prof. Dr. Eugena Finka,1965,,0
1084,1287,"Jan Patočka, snad část fotografie s Janou na Karlově (?), 60. léta",1960,,0
1085,1288,Jan Patočka na semináři u prof. Nesnídalové,1976,,0
1086,1289,"Cyril, František a Jan Patočkovi na pohřbu matky",,,0
1087,1290,"Cyril, František a Jan Patočkovi na pohřbu matky",,,0
1088,1291,"Cyril, František a Jan Patočkovi na pohřbu matky",,,0
1089,1292,Jan Patočka přednáší na bytovém semináři,70. léta (?),,0
1090,1293,Jan Patočka přednáší na bytovém semináři,70. léta (?),,0
1091,1294,Jan Patočka přednáší na bytovém semináři,70. léta (?),,0
1092,1295,Jan Patočka přednáší na bytovém semináři,70. léta (?),,0
1093,1296,Jan Patočka přednáší na bytovém semináři,70. léta (?),,0
1094,1297,Jan Patočka přednáší na bytovém semináři,70. léta (?),,0
1095,1298,"Ludwig Landgrebe (na fotografii je nicméně chybně uvedeno ""František Patočka"")AJP_090",,,0
1096,1299,Portrét Jana Patočky,60. léta (?),,0
1097,1300,Jan Patočka s Descartem,60. - 70. léta (?),,0
1098,1301,"Jan Patočka na návštěvě u Riegrů před rokem 1947, zleva Rieger, Kašparová, Nebský, Ptočka (2 fyzické kopie)",před 1947,,0
1099,1302,"Jan Patočka na návštěvě u Riegrů před rokem 1947, zleva Rieger, Kašparová, Nebský, Ptočka",před 1947,,0
1100,1303,Diplom (doktor filosofie) Jana Patočka z UK vystaveného v roce 1931,1931AJP_095,,0
1101,1304,František Patočka s manželkou Jarmilou při přebírání medaile a titulu doktor věd (DrSc.),,,0
1102,1305,František Patočka při přebírání medaile a titulu doktor věd (DrSc.),,,0
1103,1306,Jan Patočka s rodinou,,,0
1104,1307,Jan Patočka s otcem Josefem Patočkou,,,0
1105,1308,"Cyril Patočka, Klára Neumannová s diplomen (dcera matčiny přítelkyně), Jan Patočka - Na Příkopech, 20. léta",1920,,0
1106,1309,"Fotografie otce JP, Josefa Patočky, když byl inspektorem v Turnově",,,0
1107,1310,"Fotografie matky JP, Františka Patočková rozená Procházková v kostýmu Micaely z Carmen",,,0
1108,1311,"Portrét Heleny Patočkové, manželky JP, 30. léta",1930,,0
1109,1312,"JP při poslední přednášce na FF UK 1. 6. 1972, kytici k narozeninám předává Irena, foto: Jiří Michálek (u fotografie přiloženy 4 negativy)",1972,,0
1110,1313,"Lovaň: udílení čestného doktorátu Finkovi a Landgrebemu, zleva (?) - Ludwig Landgrebe - Eugen Fink - (?) - Emmanuel Levinas",1971,,0
1111,1314,"Lovaň: udílení čestného doktorátu Finkovi a Landgrebemu, v praco Ludwig Landgrebe ",1971,,0
1112,1315,"Lovaň: udílení čestného doktorátu Finkovi a Landgrebemu, (?)",1971,,0
1113,1316,"Lovaň: udílení čestného doktorátu Finkovi a Landgrebemu, vlevo rektor/děkan? dále pak Emmanuel Levinas",1971,,0
1114,1317,"Lovaň: udílení čestného doktorátu Finkovi a Landgrebemu, děkan/rektor? a Ludwig Landgrebe",1971,,0
1115,1318,"Lovaň: udílení čestného doktorátu Finkovi a Landgrebemu, 3. zleva Ludwig Langrebe vedle pak Eugen Fink",1971,,0
1116,1319,"Lovaň: udílení čestného doktorátu Finkovi a Landgrebemu, (?)",1971,,0
1117,1320,"Lovaň: udílení čestného doktorátu Finkovi a Landgrebemu, Paní Finková ?",1971,,0
1118,1321,"Lovaň: udílení čestného doktorátu Finkovi a Landgrebemu, Prof. Ludwig Landgrebe s perem v ruce",1971,,0
1119,1322,"Lovaň: udílení čestného doktorátu Finkovi a Landgrebemu, Prof. Ludwig Landgrebe - (?)",1971,,0
1120,1323,"Lovaň: udílení čestného doktorátu Finkovi a Landgrebemu, (?)",1971,,0
1121,1324,"Lovaň: udílení čestného doktorátu Finkovi a Landgrebemu, (?)",1971,,0
1122,1325,"Lovaň: udílení čestného doktorátu Finkovi a Landgrebemu, (?) - Herman Leo Van Brada",1971,,0
1123,1326,"Lovaň: udílení čestného doktorátu Finkovi a Landgrebemu, Herman Leo Van Brada u řecnického pultu, v publiku pak Eugen Fink, Ludwig Landgrebe, Emmanuel Levinas",1971,,0
1124,1327,"Lovaň: udílení čestného doktorátu Finkovi a Landgrebemu, Eugen Fink s diplomem",1971,,0
1125,1328,"Lovaň: udílení čestného doktorátu Finkovi a Landgrebemu, Eugen Fink přebírá diplom",1971,,0
1126,1329,"Lovaň: udílení čestného doktorátu Finkovi a Landgrebemu, (?)",1971,,0
1127,1330,"Lovaň: udílení čestného doktorátu Finkovi a Landgrebemu, Eugen Fink",1971,,0
1128,1331,"Lovaň: udílení čestného doktorátu Finkovi a Landgrebemu, Ludwig Landrege",1971,,0
1129,1332,"Lovaň: udílení čestného doktorátu Finkovi a Landgrebemu, (?) Emmanuel Levinas",1971,,0
1130,1333,Lovaň: udílení čestného doktorátu Finkovi a Landgrebemu,1971,,0
1131,1334,Lovaň: udílení čestného doktorátu Finkovi a Landgrebemu,1971,,0
1132,1335,Lovaň: udílení čestného doktorátu Finkovi a Landgrebemu,1971,,0
1133,1336,"Lovaň: udílení čestného doktorátu Finkovi a Landgrebemu, Eugen Fink s perem",1971,,0
1134,1337,"Lovaň: udílení čestného doktorátu Finkovi a Landgrebemu, Herman Leo Van Brada řeční",1971,,0
1135,1338,"Lovaň: udílení čestného doktorátu Finkovi a Landgrebemu, (?)",1971,,0
1136,1339,"Lovaň: udílení čestného doktorátu Finkovi a Landgrebemu, (?)",1971,,0
1137,1340,"Jan Patočka na bytovém semináři, 60. nebo 70. léta",1960 - 1970,,0
1138,1341,alexander matoušek má fotku kvúli popisu (!),,,0
1139,1342,alexander matoušek má fotku kvúli popisu (!),,,0
1140,1343,"(?), (?), (?), Paul Ricoeur, Goldman, Jan Patočka, Ludwig Landgrebe, (?), (?), (?)",,,0
1141,1344,Pamětní deska s bustou Jana Patočky v Turnově (2 fyzické kopie),,,0
1142,1345,Josef Bohumil Souček v květnu 1972,1972,,0
1143,1346,"Turnov 30. 5. 1997, Šimsa, Kroupa, Kohout, Tomášová, Sokol, Němcová, Halík, Kohák",1997,,0
1144,1347,"Jan Patočka, v pozadí Malá Strana s kostelem sv. Mikuláše",,,0
1145,1348,"Jan Patočka jako mluvčí Charty 77 při setkání v hotelu International s holandským ministrem Maxem Van der Stoelem, 2. 3. 1977, originální fotografie (24x30) od Vincent Mantzel",1977,,0
1146,1349,"Jan Patočka jako mluvčí Charty 77 při setkání v hotelu International s holandským ministrem Maxem Van der Stoelem, 2. 3. 1977, originální fotografie (24x30) od Vincent Mantzel",1977,,0
1147,1350,"zmenšenina (18x24) snímku AJP_142, Jan Patočka při setkání s Maxem Van der Stoelem v roce 1977",1977,,0
1148,1351,"Jan Patočka, 70. léta, sken z vytištěné fotografie",70. léta ,,0
1149,1352,"Jan Patočka na fotografii od Brigett Lacombe přiložené k článku ""Freedom but the Soul of the People Knows No Bondage, sken z vytištiněné fotografie",70. léta,,0
1150,1353,"Jan Patočka portrét (velký formát), 70. léta",70. léta,,0
1151,1354,"Jan Patočka jako profesor němčiny na Nerudově gymnáziu v Hellichově ulici v roce 1942, Věnováno Hanou Weignerovou, na fotografii stojí vedle Patočky, sken z vytištěné fotografie",1942,,0
1152,1355,"Milada Bekastad, Jan Patočka, (?), 13. 10. 1969, fotografie z pozůstalosti Milady Bekastad",1969,,0
1153,1356,"Jan Patočka s talířem na barevné maloformátové fotografii, fotografie z pozůstalosti Milady Bekastad",70. léta (?),,0
1154,1357,"Jan Patočka před keřem růží na barevné maloformátové fotografii, fotografi z pozůstalosti Milady Bekastad",70. léta (?),,0
1155,1375,Péče o duši II. (Sebrané spisy Jana Patočky sv. 2) ,1999,,0
1156,1421,Péče o duši III. (Sebrané spisy Jana Patočky sv. 3) ,2002,,0
1157,1422,[Koncept eseje] „Války 20. století a 20. století jako válka“,2002,"[Koncept eseje] ""Války 20. století a 20. století jako válka"" Výklady války vždy dosud z hlediska míru, tj. z hlediska myšlenek, které se na smrt (zmar ""smyslu"", pozitivna, budování) [dívá] jako na pouhé střídání ve funkci. Smysl je diktován životem: vlast a národ, pokrok, právo pracujících, beztřídní společnost (tj. bez antagonismů, bez poruch výroby, s maximální výkonností a minimem tlaků)... Všecky výklady války, které byly podány: boj Germánstva se Slovanstvem (německý císař, publicistika za války, naši nacionálové – Kramář, Šalda?) (obměny a deriváty: jazykový nacionalismus, šovinismus, militarismus, rasismus) a konflikty kapitalismu v době imperialismu (ale odkud se bere imperialismus, proč kapitalismus se internacionálně nedohodne, proč se tříští po národech a jejich fakticky-mocenských seskupeních - proč riskuje více, než slibuje zisk?) Masaryk - Comte: subjektivismus x objektivismus, sebevražda - vražda, pruský militarismus jako instituce této objektivace... Jiné pojetí: světová revoluce, demokracie proti theokracii (v pozadí Wilson). Dosavadní války vždy ideové, vždy války za něco, čemu se již věřilo jako obecnému nebo co bylo věřícím a chápajícím jako obecné samozřejmé: polis, světové impérium Alexandra Velikého, římské impérium - usedlost, mír, civilizace, později: křesťanství; islám; boj o Středomoří, západní císařství, expanze na východ, jih i západ; reforma a protireformace; francouzská revoluce, napoleonské války, sjednocovací války evropské (poslední, největší německá). Naproti tomu 1. světová válka roste z toho, že zde pro Evropu nic takového není, ale že od 80. let je zde nová síla schopná ji sjednotit a organizovat - zcela podle receptu: svět je nesmyslný, musíme ten kus světa, který je nám dostupný, organizovat svou vůlí (Nietzsche). Vůle k moci v této neteoretické podobě - nihilismus. Německo kontradikční: nedemokratické, vojensky-hierarchické, konzervativní - proto drží přes sociáldemokratismus širokých vrstev - zvykly si na poslušnost a slušný život v poddanství, nejsou společenským dynamitem, ale dynamitem pro status quo světa; velká revoluce je útok na tento status quo od 80. let, Německo se ho může odvážit právě proto, že jeho konzervativní struktura je neporušená, jeho disciplína bezvadná. Tvoření vůle, která se projeví ve válečné výdrži, trvá desítiletí, je to napětí, které zasahuje veškerý život duchovní, politický, hospodářský. F. Fischer.1 Tvorba plánů: Mitteleuropa,2 vysátí Rakouska, Balkán a přední Východ - Středomoří. Rakousko v situaci mezi Německem a Ruskem. Rusko od 1905 v situaci, kdy nesnese porážku a kdy mu hrozí válka občanská. Západní velmoci mobilizují svou obranu: Anglie boj za liberalismus a demokracii, Francie, ve skutečnosti myslí obě na svá impéria. Postupná solidarizace Spojených států - první mimoevropská velmoc, která zasahuje rozhodným způsobem. Vytvořená vůle již nenechává nikoho v soukromí: každý přispívá k frontě a je svou myslí u ní, i když fyzicky není v ní. Vylíčení této vůle - zásadně změnit status quo - proto nutno především zlomit vůli Západu - válečná akce zaměřena tam instinktivně, tradičně, bezmyšlenkovitě, idiotsky. Sebepřecenění a podcenění druhých a hlavně moci ohně. Moc ohně (Jünger)1 je především depresivní síla. Ač všecky technické předpoklady pro novou pohybovou válku [jsou] již 1914, čeká to až do 1918. Raději se vyhazují miliardy na nesmyslné ničení a dlouholetý děs. Nesmyslnost jako hlavní prvodojem války. Vůle se konkretizuje ve vládě, která má od počátku do konce tytéž cíle, totálně změnit světový status, revoluci v rozdělení světa; v hospodářských kruzích, které jsou žhavé [svými] plány expanze; v duchovním světě, který se cítí v převaze a ""schopen osmyslovat"". V poslušnosti, disciplíně pracujících, kteří cítí, že nastává jejich doba, vše že spočívá na jejich bedrech. Proč ne: defenziva na západ mocí ohně - na východ pohybem? Tannenberg,3 Mazurská jezera,4 průlom u Gorlice-Tarnowa,5 obsazení Ukrajiny, atd. hned v r. 1915 - nikdo by nepřinutil ke kapitulaci, Západ by se vykrvácel před Rýnem! Zůstává otázkou: jistě pohyb předpokládal vyšší vývoj motorizace; ale válka vyvíjela mnoho zbraní velmi rychle, zvláště palebnou moc ohně; proč zde najednou invence oslábla? Zeppeliny, letadla... ale masa motorů nikoho nenapadla! Až doprava na frontu v 1918 již velký náběh! Jediný Churchill měl myšlenku, jak zkrátit válku, a sabotovali ho jeho vlastní admirálové.6 Jak věděl lord Kitchener,7 že válka bude dlouhá? Počítal s idiotstvím německých partnerů? * Válka byla nihilistická revoluce statu quo ve světě, kterému potenciálně vládla a který vysávala Evropa svou vědeckotechnickou převahou. Jejím rozhodujícím faktorem bylo vytvoření milionové vůle prosadit své cíle, ""mírové"" cíle, cíle budoucnosti generací, jež zde ještě nejsou, výstavby zdatnějšího, ""pokročilejšího"" světa větší vědy, techniky, hospodářského rozmachu, zatlačení zaostalých, dokud je čas... Tato vůle, narážející na jinou milionovou vůli uhájit, co mám. V malicherné politice výměn a kompenzací se projevuje již dávno před válkou tento rys tvrdé vůle, která naráží na odpor a hlodá proto i drobky. Tato vůle přetrvává i první válku, vytváří legendy (jako Dolchstoß8), hledí se ukojit očekáváním (Rapallo,9 Stinnes,10 výcviky v Rusku) a provede reprízu. Dolchstoß též k diskulpaci německého vojenského vedení. To není nic než starý program v novém, ""populárnějším"" rouše a s novými technickými prostředky (pohyb místo ohně či v kombinaci s ohněm). Trojdimenzionálnost - není již kombinace: kontinuita - diskontinutita (pevnina - moře), nýbrž všecko odevšad dosažitelné, třetí dimenze, je-li ovládnut vzduch. Exponenti vůle na frontě: frontoví vojáci spalovaní v masách v ohni. I podle generálních štábů s jejich měřítky ne malými možno vydržet jen 9 dní. Jünger a jeho válečná zkušenost. Zvláštní, že tato zkušenost u Jüngera samého vyzrává až po letech, v době, kdy píše Bolest2 a Mír.3 Brzy po válce, v době Totální mobilizace4 a Dělníka,5 je ještě v opojení a snaží se znovu dostihnout denní ideály: zůstává sám za sebou. Zase za Německo, ale totální. Nevidí, co už viděl ve skicách v 1917 - mír na frontě postižené povodní, nepřítel jako partner, boj jako to, co na sebe člověk bere, myšlenka oběti, přehlédne to všecko - v hloubi to však pracuje. Druhá vůle je nová válečná vůle, která se zažehuje na odporu, který vzbuzuje válečná hekatomba a její nesmyslnost. Ruské zhroucení, Brest-Litevsk, ale: občanská válka, intervenční válka - to vše ovocem této druhé války, proti intervenci a takovým akcím, jichž nutnost se nenahlíží, působí tato vůle jako minus, kdežto v revolučních bojích jako plus. (Dnes totéž ve Vietnamu.) Válečná vůle, vznícení odporu k nesmyslnosti fronty a jejího zážitku, působí po linii: co nejdále odtud, a kdo mi slíbí největší distanci, má mne mít i s kůží. Zabíjet válku znamená osmyslit válku a dát jí proto novou energii. Odtud potom prostředky této vůle: jsou to prostředky války, totální mobilizace, odstranění, neplatnost konvencí a všeho za konvence považovaného, vytvoření stálého teroru, který hospodářskou formou se zařizuje na trvalo, akutními formami (popravy a koncentrační tábory = pomalé a odkládané popravy) zvyšuje tlak podle potřeby. V této podobě je potom snadné přesunout celý systém do podoby nových autorit, obdobných starým, dokud byly neporušeny jak co do víry, tak faktického mocenského monopolu - jenže za stavu totální mobilizace, s prostředky mnohem většími, zdokonalujícími se. Cyklotron této vůle, její přesné fungování tam, kde smysl pro přesnost, masové fungování tam, kde přesnost třeba nahradit. Jak působí tato mobilizace v zemích nezmobilizovaných? Jak působí tam, kde se chtějí oddávat iluzi míru? - Hysterie kolem atomu. Atom měl být střechou pro vybrané - ukázal se rozšířením fašismu. Iluzionismus: dávají si namluvit kde co mírovými ideology, protože sami pociťují teror z fronty, z ohně, který kontinentálním velmocím Západu již nechal prohrát druhou válku. McCarthysmus a Oppenheimerova aféra. Ochromení expanzní politiky, ochromení vlastní vůle - působnost ""boje o mír"", lépe ""boje míru"". Právě ono ochromování vůle, které se pociťuje ""mezi válkami"", je válka v domnělém míru a toto ochromování se děje střídáním hysterických opatření s nečinností a vůlí odvrátit se - nemožnou. Revolta mládeže. Tak se válka dostává do komplexů domněle mírových, přitom vedou ve vzdálených končinách nebezpečné a většinou ztracené války horké, dále války a revoluce v cizí režii aj. Tím ze samotných držav míru, mírového, denního myšlení se stává ironie a mumraj. V zemích evropských: rovněž revolta mládeže, levý radikalismus, morální poraženectví, ""uznávání vůle"", falešná sebeanalýza a sebeodepsání... Zpětný náraz nepřímých válek: terorismus, anarchie, život ""v suspensu"". - Přesto, že existuje svoboda výrazu a veřejnosti, je dojem, jako by to bylo jedno - protože je právě válka; ví se, že to nic neznamená, protože jakmile bude první náznak nutnosti, všecko to padne, a ostatně již dnes... Mínění nejsou mínění, nýbrž zbraně, to se cítí a v podstatě vytýká všem, kdo brání ""liberální zásady""... * Jakým způsobem překonat? Třetí pohyb, pohyb obětovaných, kteří neuhnuli, a který se nedá využít pro nové osmyslení války - který naznačen Jüngerovým zamyšlením nad vlastní zkušeností: pohyb proti ""mírovému myšlení"" jako válečnému a neadekvátnímu. Proti ""programům míru"" (denní myšlení), ""humanismům"", které vynechávají z lidského to hlavní. Neprohlašovat, ale od-hlašovat. Nevyvěšovat nová hesla, ale strhovat stará a staré standarty: jít za tím, co je těžké, jít cestou odhalování, vědět, že všude je fronta, a kde je fronta, tam je třeba vydržet u vědomí, že nám nepomůže nikdo než peklo, pouze vlastní ""oběť"". Jünger - opojení z války - potom však otázka hlubšího smyslu Jeho spisy (Kampf als inneres Erlebnis)6 jednak odhalení nesmyslnosti z hlediska denního, hlediska života a jeho rozvrhů ale snad se tu právě objevuje nesmyslnost těchto rozvrhů, jejich marnost Švejk a obětovaný (ukřižovaný, neznámý vojín atd. ... Faulkner Legenda;7 Švejk – únik z hlediska denního, proti tomu vážnost nočního Oběť jako zahlédnutí smyslu - kdo zůstávají na pomezí nicoty, kdo se tam ""zabydlují"" -, naproti tomu jsme vždy zabydlení v tomto světě a ten druhý vidíme vždy jako výkyv, jako přechodný, pominutelný vůči světu živých. Vykládáme tento druhý svět ze světských rozvrhů - jako prostředek k našim cílům. Válka jako nesmyslná, jako válka nihilistická, právě poskytuje největší příležitost k odhalení druhého. Co odhaleno? 1) Že nepřítel, smrtelně ohrožující, je na tom stejně, že je ho k odhalení potřeba 2) že ""životní"" rozvrh má konec a není s to nějak osmyslit celek 3) že musíme provést ἐποχή od všech životních cílů a pak spatříme, co není žádná věc - 4) že tuto ""žádnou věc"" člověk může učinit svou centrální věcí, protože musí, protože je již vždy zde, protože tento extrém, do něhož je člověk poslán, nás ve skutečnosti dělá tím, co jsme - zde se konfrontujeme s tím, co člověk může, s jeho nejextrémnější, ""nepředstižitelnou"" možností. Patriotismus, sociální cíle, atd., vše, ""pro co"" se lidé obětují - jen záminka, jen start, zde stále ještě ""životní, pozitivní"" rozvrh vede, ale ve skutečnosti jen zdánlivě - vždyť v tom nihilismus, že ne my, ale druzí, že se obětujeme za něco, toto něco je cosi jsoucího... ale ne pro nás, my jsme od něho odděleni hradbou ohňů... vyměňujeme svou nesmyslnost za smysl druhých, ale nepřesvědčivé, vždyť to ve skutečnosti děláme na rozkaz... a rádi přenecháme druhým. Ale co se nedělá na rozkaz, je skutečně stanout na rozmezí, žít v něm, vidět svět z tohoto rozmezí jako prekérní, všemi starostmi a péčemi nezachranitelnou věc, cennou právě proto, že má tento extrém v sobě, nikoli proto, že se může před ním zachraňovat a schovávat. Dva důsledky válek 20. století: 1) křečovité diktatury, které se drží ""rozvrhu dne"", který chtí vynutit a dostávají tak člověka stále více do téhož tlaku, který vyvolala nihilistická situace roku 1914; 2) ti, kteří poznali, kterým se otevřely oči na problematičnost všeho - kteří tedy od (1) co nejdále, kteří ne chtí na (1) zapomenout ve smyslu ""odplaty"" a ""msty"", za ztracený tělesný život, nýbrž nechtí zapomenout na duchovní život, který se jim tu otevřel * Dvacáté století určeno válkou jednak tím, že 1) zkušenost války, pojatá z hlediska každodennosti, vede k úsilí o násilné odstranění toho, co překáží smyslu každodennosti, k nastolení tělesnosti jako míry všech věcí a následkem toho k vládě ""posledního člověka"" - nihilistické v podobě akt[ivního] nihilismu s nivelizovanými hodnotami; ""mír"" není než pokračování ve válce, v nihilistické válce započaté Němci v 80. letech minulého století, která dnes se octla v rukou jejich protivníků - a posléze v rukou nového elementu, kterým je asijský svět. Teror, který dnes vládne spolu s demoralizací, je této válečné povahy, je derivát války, je svědectví toho, že válka pokračuje; 2) pomalu proniká též druhá zkušenost, kterou udělali vzácní, a která je právě proto hlubší a má větší možnosti - nevede, jako (1), do slepé ulice. Je to zkušenost války jako velké ἐποχή, velké abstrakce od života jako dárce posledního smyslu, smysl je naopak v tom, žít z problematičnosti a problematicky... Poslání k životu v nesnázích, v nesvobodě, v nedostatku, pronásledování a teroru. K tomu: ""žít problematicky"" náleží též nahodilost toho, zda a jak žít, přijetí nesmyslnosti, absurdity... ne pro sebe samy, ale jako vnitřní komponentu hry života, hry, kterou jsme povoláni s ním hrát. Nešetřit se pro sebe a pro život, mít smysl pro jeho dary a neuhýbat tam, kde bere, pochopit toto ""hraní"" rovněž jako dar - abstrakce od všech relativit. Překonat strach tím, že se vystavíme maximálnímu, co ohrožuje, sami. Maximální ohrožení je však dnes rozptýlený teror původně ""mírových"" energií, z nichž se stal válečný stav na trvalo. Humanitárních myšlenek a jejich společenských mechanismů, které se staly dogmatem v době nové války, domněle proti válce. Solidarita těchto ""otřesených"". Schopni porozumět si v nesouhlasu, theolog, atomový fyzik, matematik. Žádný plán, který by nevyrostl ze solidarity otřesených. Proti všem plánům radikální, totální přeměny, která slibuje odstranění zla, válek, vykořisťování, útlaku... Plán je pouze: zabrzdit tam, kde hrozí něco strašného. Získávat solidaritu. Získat ty, kdo schopni zodpovědnosti, kdo vidí válečnou situaci doby, a učinit je spoluodpovědnými: dát jim možnost práce pro svět, pro všecky, kdo jsou pod koly, aniž pouhá filantropie. Kdyby se podařilo získat pro solidaritu otřesených duchovní lidi vůbec a mezi nimi rozhodující vrstvy ""inteligence"", oněch pracovníků, bez nichž technický pokrok a život v technickém světě nemožný, je získáno to hlavní: ruka na páce, která ustavičně spouští válku jakožto boj za mír a odpor proti tomuto boji jako konzervativní liberalismus. 1) Srv. Fritz Fischer, Griff nach der Weltmacht. Die Kriegszielpolitik des kaiserlichen Deutschland 1914-1918, Düsseldorf 1961. Kniha vyvolala v tehdejší Německé spolkové republice rozhořčenou polemiku vrcholící zasedáním Německé historické společnosti v r. 1964. (Pozn. vyd.) 2) Politická koncepce, která počítala se začleněním i etnicky neněmeckých území střední Evropy do německé říše, jehož základem se mělo stát nenásilné splynutí Německa s Rakousko-Uherskem a tím i začlenění Balkánu. Rusko a Francie se měly dostat do politického vlivu Německa. – Srv. F. Naumann, Mitteleuropa, Berlin 1915. (Pozn. vyd.) 3) Bitva u Tannenbergu ve Východním Prusku 23.-31. srpna 1914 – německá 8. armáda pod velením generála Paul von Hindenburga (1847–1934) obklíčila a zničila ruskou 3. armádu generála Samsonova. (Pozn. vyd.) 4) Bitva u Mazurských (též Mazovských) jezer na východní frontě 5.–15. září 1914 - německá 8. armáda postupovala od Tannenbergu proti boku ruské 1. armády gen. Rennenkampfa a hrozila jí obklíčením, z kterého sice ruská vojska unikla, ale za vysokých ztrát. (Pozn. vyd.) 5) Průlom u Gorlice 1.–3. května 1915 – německá 11. armáda prolomila ruský Jihozápadní front a rychlým postupem obsadila 3. 6. Přemyšl a 22. 6. Lvov. (Pozn. vyd.) 6) Winston Churchill (1874–1965), britský politik – v letech 1911–1915 první lord admirality, 1915–1919 ministr zbrojení – zaváděl do výzbroje britské armády tanky, které byly s úspěchem použity v bitvě na řece Somma 15. 9. 1915. (Pozn. vyd.) 7) Horatio Herbert Kitchener (1850–1916), britský polní maršál – ministr války (6. 8. 1914 – 5. 6. 1916), na rozdíl od svých kolegů ve vládě i na misterstvu byl přesvědčen, že válka bude dlouhá a velmi krvavá a že vítězství v ní bude stát Velkou Británii značné úsilí. (Pozn. vyd.) 8) ""Dolchstoßlegende"" - legenda šířená německými pravicovými kruhy o ""ráně dýkou"" do zad německé armádě, kterou zasadila sama vlast. Podle této legendy odpovědnost za prohranou 1. světovou válku nenesla armáda a její velení, ale německá levice a revoluční nepokoje, které propukly koncem roku 1918 téměř ve všech německých městech. (Pozn. vyd.) 9) Smlouva uzavřená mezi sovětským Ruskem a německou Výmarskou republikou 16. 4. 1922 v Rapallu poblíž Janova, kterou se oba státy vzdaly všech vzájemných válečných náhrad a reparací, navázaly diplomatické styky a spolupráci v hospodářské a vojenské oblasti. Německo se tak stalo prvním státem, které uznalo sovětské Rusko de iure. Rapallskou smlouvou získalo Německo mj. těžkou vojenskou techniku, výcvikové vojenské prostory a školicí střediska pro důstojníky na území sovětského Ruska, čímž obešlo ustanovení Versaillské mírové smlouvy (podepsané 28. 6. 1919), které mu na vlastním území takovéto aktivity zakazovalo. (Pozn. vyd.) 10) Hugo Stinnes (1870–1924), německý průmyslový magnát - své hospodářské impérium chtěl zapojit do služeb německého velmocenského nároku. (Pozn. vyd.) --------------- ------------------------------------------------------------ --------------- ------------------------------------------------------------",0
1158,1531,Европа и пост-Еврропа. Постевропская эпоха и её духовные проблемы,2011,,0
1159,1532,PLATÓNOVA PÉČE O DUŠI A SPRAVEDLIVÝ STÁT,2012,,0
1160,1960,Avertissement.,1990,,0
1161,1961,"Mezi řečí a mlčením, mezi řečí a myšlením nebo prostě jen mezi řečí.",2007,,0
1162,1962,Avertissement.,1993,,0
1163,1963,"[entretien avec O. Gandon,  23.  2.  1982].  ",1982,,0
1164,1965,Avertissement.,1996,,0
1165,1966,De la phénoménologie à la dissidence (entretien avec O. Gandon),23.01.1982,,0
1166,1967,N[ote] d[u] T[raducteur].,1992,,0
1167,1968,Patočkovy Kacířské eseje ve Francii.,1982,,0
1168,1969,Avertissement. Jan Patočka,1991,,0
1169,1970,Avertissement. Jan Patočka,1990,,0
1170,1971,[Untitled],,,0
1171,1972,Jan Patočka and the Three Movements of Human Existence: From A-Subjective to Trans-Subjective Contexts. ,2011,,0
1172,1973,Jan Patočka and the Three Movements of Human Existence: From A-Subjective to Trans-Subjective Contexts.,2012,,0
1173,1974,"The Commonality of the World and the Intercultural Element. Meaning, Culture and Chora.",2013,,0
1174,1975,"The Commonality of the World and the Intercultural Element. Meaning, Culture and Chora",2011,,0
1175,1976,"On the Significance of the Ancient Greek Polis for Patočka and Castoriadis. Philosophy, Politics, History.",2016,,0
1176,1977,"Sociology, Philosophy, History: A Dialogue.",2016,,0
1177,1978,Filosofat na Charta 77.,10.5.1992,,0
1178,1979,A même des „choses mêmes“. La jonction de sentir et mouvement dans la phénoménologie de Jan Patočka.,2007,,0
1179,1980,Le problème humain du monde.,1996,,0
1180,1981,Sokrates ako filologický a (historicko)filozofický problém.,2013,,0
1181,1982,"Patočka, Bolzano, Jungmann - rôzne predstavy o pojme národa.",2014,,0
1182,1983,Patočkova kritika (českého) pozitivizmu.,2015,,0
1183,1984,"An Encounter With: Francesco Tava, The Risk of Freedom.",2017,,0
1184,1985,Tchécoslovaquie. Les autorités multiplient les pressions contre les signataires de la Charte 77.,1977,,0
1185,1986,La mort de Jan Patocka.,1977,,0
1186,1987,Le testament de la liberté.,1977,,0
1187,1988,Avec les opposants tchécoslovaques. Interview de Loly Clerc et Brigitte Lacombe de retour de Tchécoslovaquie.,1977,,0
1188,1989,Skalní demokrat,1977,,0
1189,1990,Verbotenes Denken. Anmerkungen zu Leben und Werk des tschechischen Philosophen Jan Patočka.,1989,,0
1190,1991,Pocta pro filosofa.,1994,,0
1191,1992,Skalní demokrat,1977,,0
1192,1993,Jan Patočka's collected works. Scheme II.,1987,,0
1193,1994,"Patockas universitet, Petlice, Expedice - den andra kulturen.",srpen 1978,,0
1194,1995,I. Forschungsleistungen. Jan Patocka,,,0
1195,1996,Archivní soubor prací Jana Patočky,,,0
1196,1997,Prof. Patočka očima ekumenického časopisu.,1977,,0
1197,1998,Jan Patočka (1907- ),,,0
1198,1999,"Jan Potocka [!] og Frihetsbrevet 77""",1977,,0
1199,2000,An die Regierung der ČSSR,1977,,0
1200,2001,In der Tradition der Schriftbegeisterten. Zum Tod des tschechischen Philosophen Jan Patočka,1977,,0
1201,2002,Konferencją uczczą pamięć filozofa.,24.5.2007,,0
1202,2003,Poźegnanie. Jan Patoczka.,2007,,0
1203,2004,Poznámka redakce. ,2007,,0
1204,2005,Kdo je profesor Jan Patočka?,1977,,0
1205,2006,"Jan Patočka, Evropa a doba poevropská.",1992,,0
1206,2007,Zneužívají i smrti,1977,,0
1207,2008,Ztroskotanci a samozvanci,1977,,0
1208,2009,Ztroskotanci a samozvanci,1977,,0
1209,2010,Zneužívají i smrti,1977,,0
1210,2011,Ztroskotanci a samozvanci,1990,,0
1211,2012,Eseje heretyckie z filozofii historii. ,1989,,0
1212,2013,Rodině prof. dr. Jana Patočky,1977,,0
1213,2014,"Nečisté úmysly v rouše ""čisté filosofie"".",23.1.1977,,0
1214,2015,Anonym: Hommage a Jan Patočka.,1977,,0
1215,2016,"Anonym: Vměšování, jež nemá obdoby. Odpověď holandskému ministrovi. ",1977,,0
1216,2017,"Anonym: Vměšování, jež nemá obdoby. Odpověď holandskému ministrovi.",1977,,0
1217,2018,Filozof a hlasatel občanských práv.,1994,,0
1218,2019,Zpráva o pohřbu.,1977,,0
1219,2020,"Vita, opere e morte di Jan Patočka, il ""Socrate di Praga"",",2001,,0
1220,2021,[přehled francouzských překladů Patočkových textů do r. vydaných do r. 1983].,1983,,0
1221,2022,Zpráva o pohřbu.,1980,,0
1222,2023,"Nečisté úmysly v rouše ""čisté filosofie"".",1977,,0
1223,2024,Vládě ČSSR.,1977,,0
1224,2025,Vládě ČSSR.,2007,,0
1225,2026,Souhrnná zpráva o opatřeních StB podniknutých v souvislosti s úmrtím a pohřbem prof. Jana Patočky...,2018,,0
1226,2027,[Untitled],,,0
1227,2028,Jan Patočka: Un filosofo tra gli artefici del risveglio della societa civile cecoslovacca.,2002,,0
1228,2029,[Untitled],,,0
1229,2030,Interpreting Europe from East of Centre.,2010,,0
1230,2031,Civilizations in Dispute. Historical Questions and Theoretical Traditions.,2003,,0
1231,2032,Praxis und Interpretation. Frankfurt/M.,1988,,0
1232,2033,"Heidegger, Patočka und die Hermeneutik der Moderne.",,,0
1233,2034,Civilizations in Dispute 3. Patterns and Processes.,,,0
1234,2035,The Idea of Negative Platonism. Jan Patočka's Critique and Recovery of Metaphysics.,2007,,0
1235,2036,"Heidegger, Patočka und die Hermeneutik der Moderne.",1992,,0
1236,2037,Negativní platonismus. Mezi dějinami filosofie a filosofií dějin.,2009,,0
1237,2038,Negative Platonism: Between the History of Philosophy and the Philosophy of History.,2011,,0
1238,2039,Myšlenkové a politické pozadí Patočkovy konfrontace s modernitou.,2010,,0
1239,2040,Nadcivilizace a její různé podoby. Patočkova koncepce modernity ve světle dnešních diskusí.,2010,,0
1240,2041,[Untitled],,,0
1241,2042,La fidélité des hérétiques. Ricœur et Patočka sur les Méditations Cartésiennes de Husserl.,2017,,0
1242,2043,"1938 and 1968, 1939 and 1969, and the Philosophy of Czech History from Karel H. Mácha to Jan Patočka.",2008,,0
1243,2044,Aussichten auf die Revolution. Politisches Denken in West und Ost im 20.,2008,,0
1244,2045,Jan Patočka [česky].,2007,,0
1245,2046,Jan Patočka [english].,2007,,0
1246,2047,Jan Patočka [polski].,2007,,0
1247,2048,Jan Patočka [deutsch].,2007,,0
1248,2049,Listening responsibly. Reflections on Music and Ethical Experience in the Thought of Jan Patočka.,2012,,0
1249,2050,Observations on the Meaning of Beauty in Ancient Greece.,2015,,0
1250,2051,Szerkesztöi elöszó.,1997,,0
1251,2052,"Vita, opere e morte di Jan Patočka, il ""Socrate di Praga"".",2004,,0
1252,2053,"At the Existentialist Café. Freedom, Being &amp; Apricot Coctails.",2016,,0
1253,2054,"No café existencialista. O retrato da época em que a filosofia, a sensualidade e a rebeldia andavam juntas.",2017,,0
1254,2055,Patočka a Slovensko.,2010,,0
1255,2056,Wstęp.,1997,,0
1256,2057,Kacířské eseje - modlitba za nepřítele.,2020,,0
1257,2058,Historie und Ontologie in den Schriften von Heidegger und Patočka.,2002,,0
1258,2059,"Jana Patočki ""Eseje heretyckie"".",1984,,0
1259,2060,L'ouverture du monde. Lecture de Jan Patočka.,,,0
1260,2061,Le mouvement de l'existence. Études sur la phénoménologie de Jan Patočka.,2007,,0
1261,2062,L'unité originaire de la perception et du langage chez Jan Patočka.,2007,,0
1262,2063,Le tournant de l'expérience. Récherches sur la philosophie de Merleau-Ponty.,1998,,0
1263,2064,Il problema dell'apparire,2005,,0
1264,2065,Avant-Propos.,2007,,0
1265,2066,La phénoménologie comme dynamique de la manifestation.,2011,,0
1266,2067,La fenomenología como dinámica de la manifestación.,2019,,0
1267,2068,L'être et la manifestation. Sur la phénoménologie de Jan Patočka.,2006,,0
1268,2069,Le mouvement de l'existence chez Patočka. Vers une phénoménologie du devenir,2003,,0
1269,2070,Fenomenologie pohybu u Patočky.,2000,,0
1270,2071,La phénoménologie du mouvement chez Patočka.,2003,,0
1271,2072,Jan Patočka e la fenomenologia della percezione.,2004,,0
1272,2073,Fenomenologie a henologie u Jana Patočky.,2009,,0
1273,2074,Phenomenology and Henology.,2011,,0
1274,2075,Jan Patočka. Phénoménologie asubjective et existence.,2007,,0
1275,2076,Postface.,2014,,0
1276,2077,Le condizioni di accesso al mondo nel pensiero di Jan Patočka. Una lettura fenomenologica.,2015,,0
1277,2078,Il mondo come paradosso. Patočka e lo sviluppo della Lebenswelt.,2016,,0
1278,2079,"World and World experience in ""Nitro a svět"" (The inner and the world)",2018,,0
1279,2080,Intentionality according to Jan Patočka.,2018,,0
1280,2081,Patočka et le langage.,2018,,0
1281,2082,El problema de la donación en la reflexión de Patočka.,2019,,0
1282,2083,Erinnerung an Patočka.,2004,,0
1283,2084,"Philosoph, Streiter, Christ: Jan Patočka ging seinen Weg ohne feige Anpassung.",1999,,0
1284,2085,Für die Menschen gedacht und gestritten. Erinnerung an Jan Patočka (1907-1977).,1999,,0
1285,2086,Život v pravdě. K filosofickému konceptu Jana Patočky.,2012,,0
1286,2087,Setkání s Patočkou.,2004,,0
1287,2088,Ludvík: K výročí Charty 77. Moje setkání s Patočkou.,2001,,0
1288,2089,* * *.,1977,,0
1289,2090,Jan Patočka ve Filosofickém ústavu ČSAV v letech 1958-1968.,1994,,0
1290,2091,"Dariusz: Z dziejów filozoficznej korespondencji. O Komeńskim, przyjaźni i polityce.",2011,,0
1291,2092,Jan Patočka o Europie.,2012,,0
1292,2093,Anaximandrov výrok ako počiatok filozofie.,2013,,0
1293,2094,Ingarden a Patočka o dejinách filozofie.,2015,,0
1294,2095,Ingardenova fenomenológia na pozadí Patočkovej fenomenológie.,2015,,0
1295,2096,"Nation, Community and World-Citizenship.",1996,,0
1296,2097,Jan Patočka a Martin Heidegger.,1995,,0
1297,2098,Současný filosofický význam Masarykova pojetí české otázky.,1996,,0
1298,2099,"Spravedlnost, demokracie a česká filosofie politiky.",1998,,0
1299,2100,Svár ducha a dějiny. ,1994,,0
1300,2101,Filosofické zdroje a současná krize rozmanitosti v jednotě.,1996,,0
1301,2102,Zjevování se a logos jako principy překonání Heideggerova pojetí bytí ve filosofii Jana Patočky a jejich problémový kontext.,1996,,0
1302,2103,Patočkova filosofie dějin a politiky jako přirozeného světa.,2007,,0
1303,2104,Zjevování se a logos jako principy překonání Heideggerova pojetí bytí ve filosofii Jana Patočky a jejich problémový kontext.,1996,,0
1304,2105,Obnova československé demokracie a československá tradice filosofie politiky.,1996,,0
1305,2106,"Ethics and Politics in Plato, Tomáš Garrigue Masaryk and Jan Patočka.",1994,,0
1306,2107,Patočkova filosofie dějin jako tematizace přirozeného světa.,2007,,0
1307,2108,Platonism in the Czech Philosophy of Politics.,1997,,0
1308,2109,"Filosofické předpoklady výchovy k demokratickému občanství v ČR na sklonku prvního desetiletí po sametové revoluci. Sborník z konference ""Výchova k evropskému demokratickému občanství"",",1998,,0
1309,2110,Introduction.,1994,,0
1310,2111,Co je noc jako polemos.,1998,,0
1311,2112,Fenomén lidské důstojnosti po střetnutí s totalitní alternativou.,1996,,0
1312,2113,Filozofický a filozoficko-politický význam Masarykova pojetí české otázky v minulosti a současnosti.,1997,,0
1313,2114,Přítomný význam Patočkovy filosofie dějin.,1996,,0
1314,2115,Jan Patočka a Martin Heidegger.,1996,,0
1315,2116,The Character of the 1989 in East-Central Europe and Czech Political Traditions.,1994,,0
1316,2117,"Národ, obec a světoobčanství.",1996,,0
1317,2118,[recenze knihy] Jan Patočka: Tři studie o Masarykovi.,1993,,0
1318,2119,Jan Patočka und Martin Heidegger.,1994,,0
1319,2120,Postmoderní zacházení s Janem Patočkou,1995,,0
1320,2121,Problém hodnocení v Patočkově koncepci tří základních pohybů lidského života.,1996,,0
1321,2122,HO PLATONISMOS KAI HÉ TSECHIKÉ POLITIKÉ FILOSOFIA.,1997,,0
1322,2123,"Problèmes contemporains de la démocratie régénérée dans la République Tchèque, a la lumière de la tradition de la philosophie politique tchèque et tchécoslovaque.",1994,,0
1323,2124,Selhali intelektuálové?,22.12.1997,,0
1324,2125,Obnova československé demokracie a československá tradice filosofie politiky.,1993,,0
1325,2126,"Die Beziehung zwischen Ethik und Politik bei Plato, T. G.  Masaryk und Jan Patočka",1991,,0
1326,2127,Die Wertung in Patočkas Konzeption von den drei Grundbewegungen des menschlichen Lebens.,1995,,0
1327,2128,Pohyb a řád. Pokus o fenomenologickou ontologii.,2018,,0
1328,2129,Patočkovo myšlení a dnešní svět.,2019,,0
1329,2130,Předmluva.,2019,,0
1330,2131,Patočkova polemika s marxismem.,2019,,0
1331,2132,[Untitled],,,0
1332,2133,La phénoménologie décapitée? Perspectives et difficultés de la phénoménologie asubjective de Jan Patocka.,2002,,0
1333,2134,Monde et apparaître chez Patočka.,2008,,0
1334,2135,"Surcivilisation et nihilisme. L'ère industrielle selon Patočka, 2008.",2008,,0
1335,2136,Embodiment Work for the Victims of Violation,2002,,0
1336,2137,Jan Patočka: Die Philosophie der Erziehung des J. A. Comenius [recenze],1972,,0
1337,2138,"Los sócrates enzarzados. Jan Patočka, Antonio Tovar. ",2016,,0
1338,2139,Pohyb existence u Jana Patočky,2008,,0
1339,2140,Krize eschatologie neosobnosti. K Patočkovu pojetí evropského dědictví.,1979,,0
1340,2141,Introduzione.,1981,,0
1341,2142,Přirozený svět jako politický problém.,1991,,0
1342,2143,Evidence a norma.,1991,,0
1343,2144,Krize eschatologie neosobnosti. K Patočkovu pojetí evropského dědictví.,1982,,0
1344,2145,Krize eschatologie neosobnosti. K Patočkovu pojetí evropského dědictví.,1980,,0
1345,2146,Evidence a norma.,1980,,0
1346,2147,Krize eschatologie neosobnosti. K Patočkovu pojetí evropského dědictví.,1991,,0
1347,2148,"Sekáč, který se nezakecal. První světová válka jako filosofický problém.",1998,,0
1348,2149,Politika a eschatologie (poznámky k otázce míru).,1991,,0
1349,2150,Filosofické otázky (rozhovor s M. Škabrahou),2003,,0
1350,2151,"Les scrupules et l'Etat. L'idée de monde de la vie dans la philosophie de Jan Patočka,",1985,,0
1351,2152,La modernité comme passion du neutre.,1988,,0
1352,2153,Les scrupules et l'Etat. L'idée de monde de la vie dans la philosophie de Jan Patočka.,1985,,0
1353,2154,"Absolutno uprostřed všedního dne. Nad několika motivy Patočkova fragmentu ""Nadcivilizace a její vnitřní konflikt"".",2010,,0
1354,2155,Ein verspätetes Andenken: Jan Patočka (1907-1977).,1991,,0
1355,2156,Le monde comme problème philosophique.,2011,,0
1356,2157,Patočka’s Figures of Political Community.,2016,,0
1357,2159,Zu Patočkas Deutung der Kunst.,1994,,0
1358,2160,Quelques remarques à propos de l'interprétation de l'art chez Patočka.,1992,,0
1359,2161,Vysvětlující poznámky k udělení čestného doktorátu Janu Patočkovi.,1977,,0
1360,2162,Laudatio für Jan Patočka anläßlich der Verleihung der Ehrendoktorwürde.,1994,,0
1361,2163,Versuch eines Portraits von Jan Patočka.,2007,,0
1362,2164,Brev fra en bortvist deltager i sörgehöytideligheten.,1979,,0
1363,2165,"Jan Patočka, philosophe de l'art et de la culture.",1992,,0
1364,2166,Laudatio anläßlich der Verleihung der Ehrendoktorwürde an Professor Dr. Jan Patocka in Prag am 24. November 1975.,1977,,0
1365,2167,Schein und Erscheinung in der Kunst.,1998,,0
1366,2168,[dopis Pavlu Kohoutovi].,1977,,0
1367,2169,"Patocka, un pensador Checo.",1987,,0
1368,2170,Dopis Pavlu Kohoutovi.,1977,,0
1369,2172,Pokus o portrét Jana Patočky.,2007,,0
1370,2173,Jan Patočka: Le philosophe en tant que conscience de son peuple.,1989,,0
1371,2174,Introduction aux Essais sur l'art et le temps.,1992,,0
1372,2175,Laudatio u příležitosti propůjčení čestného doktorátu university v Cáchách prof. dr. Janu Patočkovi dne 24. 11. 1975 v Praze.,1977,,0
1373,2176,Bemerkungen zu Jan Patočkas Deutung der Kunst.,1985,,0
1374,2177,Jan Patočka - der Philosoph als Gewissen seines Volkes.,1994,,0
1375,2178,Dopis rodině.,1977,,0
1376,2179,Jan Patočka - filosof jako svědomí svého národa.,2008,,0
1377,2180,Einleitung.,1987,,0
1378,2181,Die Welt des Menschen - die Welt der Philosophie. Festschrift für Jan Patočka.,1976,,0
1379,2182,[Untitled],,,0
1380,2183,Patočkovy úvahy o dramatu.,2011,,0
1381,2184,Patočkovy rozbory literárních děl a jejich vztah k Patočkově filozofii umění a dalším oblastem jeho myšlení.,2013,,0
1382,2185,Patočka's Reflections on Faustus and Modern Art.,2014,,0
1383,2186,Patočkovy interpretace literatury,2014,,0
1384,2187,"Ein Philosoph aus Prag. Jan Patočkas Werk ""Kunst und Zeit"" über das Wesen europäischer Kultur.",1987,,0
1385,2188,"Vom Erscheinen als solchem. Patočkas ""Erscheinen als solches"" - eine ""neuartige Subjektivität""?",2010,,0
1386,2189,"[recenze knih] Jan Patočka, Ausgewählte Schriften [3-5].",1995,,0
1387,2190,"[recenze knih] Jan Patočka, Ausgewählte Schriften [1-2]",1990,,0
1388,2191,Leben in der Wahrheit. Betrachtungen zum Lebens-Werk Jan Patočkas.,1995,,0
1389,2192,Erscheinen-Welt-Struktur. Heinrich Rombach und Jan Patočka im Welten-Gespräch.,2010,,0
1390,2193,Die Sorge für die Seele. Aus dem Nachlass des tschechischen Philosophen Jan Patočka (1907-1977).,1989,,0
1391,2194,Analysen zur Lebenswelt. Phänomenologische Schriften des Prager Philosophen Jan Patočka.,1990,,0
1392,2195,Vom tschechischen Volks-Geist.,1995,,0
1393,2196,"[recenze knih] Jan Patočka, Ausgewählte Schriften [3-5].",1995,,0
1394,2197,Fenomenální sféra a strukturní dění.,1997,,0
1395,2198,"Die ""asubjektive phänomenale Sphäre"" Patočkas: Spiel-Raum autogenetischer Kon-Kreativität?",1995,,0
1396,2199,Europäisches Denken.,1992,,0
1397,2200,"Phänomenale Sphäre und Strukturgeschehen. Jan Patočkas ""asubjektive Phänomenologie"" und Heinrich Rombachs Konzeption einer ""Strukturgenese"".",1999,,0
1398,2201,Leben in der Wahrheit: Betrachtungen zum Lebenswerk Jan Patočkas.,1995,,0
1399,2202,Vorwort (zum Briefwechsel zu Jan Patočka und zur Charta 77 zwischen Milada Blekastad und Ludwig Landgrebe aus den Jahren 1977-1979).,2009,,0
1400,2203,Vorwort.,2010,,0
1401,2204,Zjevování - svět - struktura. Heinrich Rombach a Jan Patočka ve světovém rozhovoru.,2015,,0
1402,2205,[Untitled],,,0
1403,2206,"Patočka, Jan, Slovník českých spisovatelů od r. 1945",1945,,0
1404,2207,Intentionalität in der asubjektiven Phänomenologie.,1995,,0
1405,2208,Jan Patočka a ohlas fenomenologie v české filosofii,1995,,0
1406,2209,Patočka a Rádl.,1997,,0
1407,2210,Nietzsche in der tschechischen Phänomenologie. Patočka und die Frage nach dem Sinn.,2007,,0
1408,2211,Patočkova filosofie - situace člověka ve světě a v dějinách.,2000,,0
1409,2212,Jan Patočka.,1997,,0
1410,2213,Jan Patočka a nové problémy fenomenologie (autoreferát).,1992,,0
1411,2214,Naše osobnost. ,2007,,0
1412,2215,Jan Patočka a ohlas fenomenologie.,1995,,0
1413,2216,Czasowość egzystencji ludzkiej i życia w prawdzie. Patočka jako krytyk Husserlowskiego pojęcia czasu.,1992,,0
1414,2217,Zeitspielraum - Erscheinungsfeld / Weltganzes.,1999,,0
1415,2218,Nietzsche v české fenomenologii. Patočka a otázka po smyslu.,2005,,0
1416,2219,Filosofie Jana Patočky - zamyšlení nad postavením člověka ve světě a v dějinách.,,,0
1417,2220,Jan Patočka a nové problémy fenomenologie.,,,0
1418,2221,Fenomenologie v pohybu.,2003,,0
1419,2222,Ivan: Edmund Husserl a česká filosofie.,2003,,0
1420,2223,Patočkova Antigoné.,2013,,0
1421,2224,Patočka a Bolzano.,2014,,0
1422,2225,Hegelova Estetika a role výtvarného umění v Patočkově filosofii.,2015,,0
1423,2226,Proces jevení u Husserla a u Patočky.,2015,,0
1424,2227,Pojem světa u Finka a Patočky.,2015,,0
1425,2228,Pojetí tělesnosti a dějin u Patočky a Landgrebeho.,2015,,0
1426,2229,Patočka a Rádl.,2015,,0
1427,2230,Patočka a otázka po smyslu.,2015,,0
1428,2231,"Patočkova péče o duši mezi Sókratem, Platónem a Aristotelem.",2015,,0
1429,2232,Bytie a svet. Heidegger v kontext.,2018,,0
1430,2233,Filosofen Jan Patočka,1989,,0
1431,2234,Jan Patočka - et attiarsminne.,1987,,0
1432,2235,Kacířské eseje Jana Patočky.,2002,,0
1433,2236,Casse-têtes [text písně pro Y. Montanda],1978,,0
1434,2237,"Intentionalität-Werte-Kunst. Husserl, Ingarden, Patočka.",1995,,0
1435,2238,Jan Patočkas Sokrates und die Renaissance.,2006,,0
1436,2239,Jan Patočka o českých dějinách.,2001,,0
1437,2240,"Epoché und Engagement. Perspektiven endlicher Freiheit in der asubjektiven Phänomenologie Jan Patočkas,",2008,,0
1438,2241,Fragliche Freiheiten: Zur politischen Theorie kontroverser Solidarität nach Jan Patocka.,2008,,0
1439,2242,Lernen als Forschen. Vorüberlegungen zu einer a-subjektiven Bildungstheorie.,2005,,0
1440,2243,Postfazione. Patočka oltre Patočka.,2014,,0
1441,2244,"Crisis and Responsibility: Enviroment, Lifeworld and the Elemental",1995,,0
1442,2245,Dva typy reflexe a umění u Jana Patočky.,2011,,0
1443,2246,Teorie ozvěnovitosti. K Patočkově filozofii literatury.,2013,,0
1444,2247,The Significance of the Concept of Thauma in Patočka's Philosophy of the History of Art.,2014,,0
1445,2248, Zur Phänomenologie der Imagination.,1995,,0
1446,2249,Das Wesen der Phänomenologie und die Idee des Ursprünglichen bei Jan Patočka,2018,,0
1447,2250,Němý pohřeb.,1977,,0
1448,2251,Den tause begravelse.,1977,,0
1449,2252,Den tause begravelse.,1979,,0
1450,2253,Le philosophe assassiné.,1977,,0
1451,2254,Le philosophe assassiné.,1977,,0
1452,2255,Eleatská filozofia bytia a večnosti.,2013,,0
1453,2256,"Les rapports entre la République tchèque, la Belgique et l'Europe: Les conférences de Patocka à Louvain en 1965",1965,,0
1454,2257, An Attempt at a Critical Reading of the Relationship Between the Transcendental and the Political in J. Patočka's '36 Thesis,2000,,0
1455,2258,Patočka et la méthode phénoménologique. Penser dans un monde de fous.,1999,,0
1456,2259,Patočka e il metodo fenomenologico (Pensare in un mondo di folli).,2002,,0
1457,2260,The J. Patocka's Heretical Essays and the Question of the Self. A rough draft.,1997,,0
1458,2261,"De l'autre côté du miroir: les motifs phénoménologiques de la réduction chez Husserl, Fink et Patočka.",2002,,0
1459,2262,Les Essais hérétiques de J. Patočka et la question de l'identité du sujet.,1997,,0
1460,2263,Introduction.,2001,,0
1461,2264,"J. Patočka, Le Monde naturel… ",1992,,0
1462,2265,Za socialistickou knižní kulturu.,1970,,0
1463,2266,"Nadcivilizace a starší dějiny; její předchůdci, podněty pro globální svět.",,,0
1464,2267,"Nadcivilizace a starší dějiny; její předchůdci, podněty pro globální svět.",2010,,0
1465,2268,Caring for the 'soul' with Hannah Arendt and Michel Foucault.,,,0
1466,2269,"[recenze sborníku: Chvatík, I., Kouba, P. (vyd.), Fenomén jako filosofický problém]",2001,,0
1467,2270,Dnešní stav komeniologických studií. ,1960,,0
1468,2271,Poznámky k Patočkovu doslovu k vydání Komenského Obecné porady.,1963,,0
1469,2272,"Již nikdy Mnichov/Nie wieder München! ""München"" im tschechischen politischen Denken: Peroutka, Tigrid, Patočka.",2002,,0
1470,2273,Phénoménologie et historicité selon Jan Patočka.,1982,,0
1471,2274," A Community of the Shattered: Patočka, Havel and the Philosophy of Charter 77.",2002,,0
1472,2275,La rivoluzione etica di Patocka.,2007,,0
1473,2276,L'adesione dei grandi intellettuali europei.,2007,,0
1474,2277,Děti filosofa stále opatrují jeho drahokamy.,1997,,0
1475,2278,Aux origines de la Charte 77.,1977,,0
1476,2279,Nevítané epištoly.,1993,,0
1477,2280,Jan Patočka - Ojgen Fink. Sagovornici u mišljenju koje se uzdiže iznak privida.,1997,,0
1478,2281,Edmund Husserl &amp; Eugen Fink. Beginnings and Ends in Phenomenology 1928-1938.,2004,,0
1479,2282,"Leben in der Welt, Welt im Leben? Thesen zwischen Landgrebe, Fink und Patočka.",2003,,0
1480,2283,"Jan Patočka und Eugen Fink, Gesprächspartner im Denken über den Schein hinaus.",1998,,0
1481,2284,"Jan Patočka a Eugen Fink v rozhovoru: myšlení jevu jako myšlení toho, co jev přesahuje.",2000,,0
1482,2285,Der Versuch einer tschechischen Natinalphilosophie und sein Scheitern.,1995,,0
1483,2286,K Patočkově interpretaci Boží duhy.,2007,,0
1484,2287, Zaščo ni je Patočka?,1995,,0
1485,2288,The Care of the Soul in Plato and Christianity. Its Importance for European Cultural Identity.,2008,,0
1486,2289,Nota biografica su Jan Patočka.,1997,,0
1487,2290,Je možné pravé lidské bytí bez Boha?,,,0
1488,2291,Europa als Sorge für die Seele.,2002,,0
1489,2292,Evropa a péče o duši.,2010,,0
1490,2293,Péče o duši u Sókrata a Platóna.,2013,,0
1491,2294,Sorge um Europas Seele.,2015,,0
1492,2295,Jan Patocka y la Carta 77. Antropología fenomenolôgica critica y activismo de los derechos humanos.,2004,,0
1493,2296,Interpreting Václav Havel.,1997,,0
1494,2297,Patočka’s Radical and Agonistic Politics.,2016,,0
1495,2298,Merleau-Ponty: figures et fonds de la chair: avec une section spéciale sur la phénoménologie de Jan Patocka.,2003,,0
1496,2299,"Patočka, un platonicien sans l'être. Sur le platonisme négatif.",2007,,0
1497,2300,[Untitled],,,0
1498,2301,"Informace, komunikace a myšlení.",1998,,0
1499,2302,Jan Patočka a studenti pražské Filosofické fakulty v údobí 1945-1949.,1997,,0
1500,2303,"Otázka po smyslu dějin v ""Rusku a Evropě"" a v ""Kacířských esejích"".",2000,,0
1501,2304,Prague: Les derniers jours de Ian [!] Patocka.,1977,,0
1502,2305,Les dissidents de Prague.,,,0
1503,2306,Les dissidents de Prague.,1977,,0
1504,2307,La force et la fragilité.,1977,,0
1505,2308,[Untitled],,,0
1506,2309,Prague: Those Who Never Learned.,1977,,0
1507,2310,[Untitled],,,0
1508,2311,Nejvlastnější možnost fenomenologie.,2009,,0
1509,2312,La guerre continue (la reprise de Patocka).,2008,,0
1510,2313,Altérités de l'Europe,,,0
1511,2314,Die Sorge für die Seele und das Erbe Europas.,2007,,0
1512,2315,"Strach, odvaha, hněv. Lekce Sókratés.",2009,,0
1513,2316,"Fear, Courage, Anger. The Socratic Lesson.",2011,,0
1514,2317,Penser l'Europe avec Patočka. Réflexions sur l'alterité.,Décembre 2004,,0
1515,2318,"Le souci de l'âme, héritage de l'Europe.",2005,,0
1516,2319,"La ""valeur"" du travail et la ""force"" des idéologies. Une lecture des Essais hérétiques.",Février 2009,,0
1517,2320,"Postface: Histoire, éthique et politique: la question de l'Europe.",2007,,0
1518,2321,La guerre continue: Note sur le sens du monde et la pensée de la mort.,2007,,0
1519,2322,"Jan Patočka ou ""la solidarité des ébranlés"".",Mai 1982,,0
1520,2323,A világ mint mozgás és egzisztencia.,1997,,0
1521,2324,Il mondo come movimento e come esistenza.,1992,,0
1522,2325,"Pólemos e l'articolazione agonica della convivenza. Politica, storia e comunità attraverso il pensiero di Jan Patočka e Roberto Esposito.",2009,,0
1523,2326,"L'ombra di Polemos, i riflessi del Bios. La prospettiva della cura a partire da Jan Patočka e Michel Foucault.",2013,,0
1524,2327,Ideality přírody. Jan Patočka o reflexi a třech pohybech lidského života.,2009,,0
1525,2328,Idealities of Nature. Jan Patočka on Reflection and the Three Movements of Human Life.,2011,,0
1526,2329,[recenze knihy] Jan Patočka: The Natural World as a Philosophical Problem.,January 2017,,0
1527,2330,A nyitott értelem jelenkora (Jan Patočka: A jelenkor értelme).,2000,,0
1528,2331,The Patočka Project,1987,,0
1529,2332,Jan Patočka e la questione della tecnica.,1997,,0
1530,2333,Evropa a doba poevropská.,2004,,0
1531,2334,Utemeljenje evropskog sveta.,1996,,0
1532,2335,Czlowiek historyczny Jana Patočki - przemiany bohatera w najnowszych literaturach slowiańskich.,2001,,0
1533,2336, Domov a výchova.,1994,,0
1534,2337,"Le devoir de l'homme envers lui-même. Patočka, Kant et la Charte 77.",novembre 2009,,0
1535,2338,"O povinnosti člověka vůči sobě samému: Patočka, Kant a Charta 77.",2009,,0
1536,2651,Evropa a odpovědnost vědění,1974,"[Evropa a odpovědnost vědění]1 (1974) Promyslet Husserlovu kritiku vědy nově, v celkové situaci, jaká nastala po druhé světové válce, je dnes stále ještě nesplněný úkol. Husserl se totiž snad jako jediný z filosofů současnosti pokusil o obnovení životního nervu moderní Evropy. Pokusil se zopakovat její založení, kterým je princip vědeckého nahlédnutí, a přitom prokázat nevyhnutelnost tohoto základu pro každé universální lidství, tedy pro rýsující se budoucí společenství lidí. Věda jakožto orgán rozumu byla nahlédnuta jako podstata evropského postoje, odhalena ve své upadající podobě a proti této dekadenci byl zároveň podán lék, který měl postačit k opětovnému nastolení zdravého, normálního stavu. Z tohoto důvodu má zaujetí stanoviska k Husserlovu velkému poslednímu pokusu v Krizi evropských věd zásadní význam pro úvahu o problémech poevropského lidstva. Je Husserlův koncept hlouběji založené racionality schopen přivést lidstvo na nové cesty, překonat krizi evropského principu, o níž dostatečně svědčí obě světové války, a odůvodnit přesto i pro budoucnost supremacii očištěného evropského ducha? Co však znamená dát evropské racionalitě hlubší základ? Neznamená to zprvu přirozeně nic jiného než zamyšlením nad původními zdroji evropské racionality připomenout všechno to, co této racionalitě dalo počáteční impuls, který se časem proměnil v rutinu a pouhou techniku, stanovit bod, v němž původní vzmach začal ochabovat. Dále však to znamená určit místo, jaké rozum původně a ve své rozvinuté podobě zaujímá a je s to zaujímat v celkovém životním rámci. Rozum jako výslovně aktivní vztah člověka k obsahu světa, k věcem a procesům jako objektům, přece samozřejmě staví na základu, který sám z žádné aktivity tohoto druhu nepochází. Pochopit rozum znamená přece sledovat jej až k této půdě, v níž má kořeny. Touto cestou se tedy chtěl Husserl vydat. Za jednou z jeho hlubokých úvah stál již od počátku objev, že moderní vědy, tak jak jsou fakticky provozovány, jsou různé technicky úspěšné postupy spjaté s nevykázaným a pozitivně nevykazatelným nárokem na to, že zachycují podstatu věcí, to, jak jsou samy o sobě. Zatímco soudobý pozitivisticko-pragmatický duch z téhož postřehu vyvodil závěr, že vědecké poznání má principiálně praktický charakter, zaměřený na úspěšnost, přikročil Husserl k fenomenologicky analytickému osvětlování poznání, v němž usiloval o to, aby fenomén vykázání, jeho modalit, jeho posledních základů byl zpřístupněn radikálnímu náhledu. V tomto smyslu je fenomenologie kritickou filosofií, která chce zásadně rozlišovat mezi tím, co je zřejmé, a tím, co na náhled pouze pretenduje. V základech vědy nalezl Husserl jako princip věcnost. Úspěch jako takový ještě principem není, úspěch lze posoudit teprve náhledem. Úspěch napomáhá povšechným, neověřeným míněním, které se vzpírají skutečnému osvětlení a stávají se předsudky. Proti předsudkům lék: náhled. Náhled však poskytuje věc sama, která se sama od sebe ukazuje a vystavuje pohledu. Každé mínění směřuje svou povahou k náhledu, k vyplnění (či v privativní podobě ke zklamání). Tak je Husserlovi věcnost nejvyšším kritériem, jímž chápe vědu a jemuž chce zůstat i jako filosof zásadně věrný. Z tohoto důvodu je však pro Husserla nazíratelnost, ono ""moci se naskytnout pro pohled"", rovněž základním charakterem bytí. Tomuto principu, zaručujícímu pravou věcnost, chce podrobit i filosofii, která se má stát vědou tím, že uplatní tento princip věcnosti, tj. náhledu, na všechny tradiční problémy bytí a poznání. Chceme nyní sledovat výsledky kritiky věcnosti, které vznikly z postupu vedeného principem náhledu na poli moderní vědy, jaká fakticky je a jak fakticky pracuje. Husserl zaměřil svůj zájem na velký jev moderního světa, na vědu světodějinného významu, na matematickou fyziku, která se postupně stala pro většinu věd metodickým vzorem. Kritickému zkoumání se hned ukázalo, že celý předmětný svět moderní fyziky se svým nárokem být světem samým o sobě neodpovídá a zásadně nemůže odpovídat principu původnosti zkušenosti, principu původního náhledu založeného v názoru věci samé. Původní názorná věc vnějšího světa, k jejíž přímé zkušenosti musí být zpětně vztaženo veškeré vědění o přírodě a věcech v přírodě, je vnímaná věc. Věc, tak jak ji chápe věda, však nikdy nemůže být přímo vnímána. Vnímaná věc na druhé straně nikdy není ve zkušenosti izolovaně, vždy již je uložena v jistém kontextu, v jistém zkušenostním světě, který se uchovává navzdory různým korekturám. Tento svět je tedy vědeckému světu předřazen; platí nezávisle na vědeckém světě, kdežto opak, nezávislá platnost vědeckého světa, není pravdou. Výkony fyziky a jiných, na fyzice stavějících či podle jejího vzoru postupujících věd nelze tedy vůbec pochopit, pokud je tento původní základ, na němž věda staví, přeskočen, a k tomuto přeskočení vždy dochází od samého počátku moderního vývoje vědy a s ním souběžně probíhající filosofické reflexe. Jakým způsobem věda postupuje, když na tomto základě staví a přitom jej přeskakuje? Husserl se pokusil vylíčit základní součásti této stavby jako součásti hypoteticky postupující matematické ontologie přírody. Jde o takový druh hypotézy, která se nikdy nemůže stát tím, co je evidentně dáno jako ono samo, může však být donekonečna dále rozvíjena, korekturami stejného smyslu zachovávána ve funkci a v platnosti. Pomocí různorodých idealizací prakticky názorně přístupných daností a krajně formalizované matematiky se dochází k tomu, že je původně názornému přírodnímu světu podsunut hypotetický svět ""o sobě"". V důsledku toho, že je základ tohoto světa ""o sobě"" zapomenut, mluví se pak o tomto podsunutém světě jako o tom, co je o sobě reálné, co je pravou podstatou věcí. Myslitel dochází nevyhnutelně k závěru: ""Nikdy nesmíme přehlédnout, že novodobá filosofie je ve svých objektivních vědách ovládána konstruktivním pojmem pravého světa o sobě, který má substrukturu matematické formy, alespoň pokud jde o přírodu. Její pojem apriorní vědy, která je vposled universální matematikou (logikou, logistikou), nemůže proto mít dignitu skutečné evidence, tj. náhledu podstaty čerpaného z přímé samodanosti (ze zakoušejícího názoru), dignitu, na niž by si tak ráda činila nárok.""1 Nejen to, co je samozřejmé, nýbrž i to, co zároveň dává základ i náhled, může tedy upadnout v zapomenutí a způsobit hlubokou nejasnost projevující se krizí racionality, která se stává ve svém základu dvojznačnou, a mylnými představami, které si věda nevyhnutelně vytváří o svém pravém určení. Věda již není vykládána jako určitá funkce odpovědnosti člověka za sebe sama, nýbrž je interpretována a - podle Husserla - desinterpretována jako čistý jev úspěšnosti, jako akumulátor síly. Z toho nemůže vyplynout žádné porozumění světu, nýbrž jen faktické ovládání toho, co se fakticky vyskytuje. Vědy o čistých faktech plodí však, jak říká Husserl, člověka zaměřeného čistě na fakta. Tím jsme u situace, v níž se nacházela Evropa před válkou. Mimoděk se nám vybavuje věta z Nietzschova úvodu k Vůli k moci, nad kterou žasneme: ""Naše celá evropská kultura se již dlouho pohybuje v mučivém napětí, které desetiletí od desetiletí roste, jako by spěla ke katastrofě: neklidně, násilně, překotně; jako proud, který chce už být na konci a již nepřemýšlí, má strach přemýšlet.""2 Nebyla právě věda středem této ""kultury""? Co to konkrétně znamená, že moderní universální věda, fyzika, zapomněla na sebe samu? Fyzika nezapomněla na nic menšího než na svůj celý základ, na svou názornou základnu, na možnost zjednávat svým větám, teorémům a teoriím tělesnou přítomnost toho, co se samo dává. Tuto možnost nemůže fyzika čerpat ze svých vlastních náhledů. To je představa koncipovaná kdysi (u Descarta a jeho následovníků) racionalismem 17. století a vyvrácená jako nesmysl Humem ve století osmnáctém. Onu názornou základnu neposkytují však ani ""dojmy"", k nimž se vracel empirismus. Názorná základna není změť zásadně nesouvislých dojmů, které jsou dodatečně slepeny subjektivními funkcemi, nýbrž je to kosmos; ona názorná základna sama již je světem. Je to svět, v němž vyrostl každý z nás, v němž se zdržujeme v praktickém životě a ve všech jeho záležitostech, v němž přicházíme do styku s tím, co je s ním sourodé: zacházíme s věcmi, s živými bytostmi a bližními a dorozumíváme se přirozenou řečí. Tento životní svět je ""říše původních evidencí"",3 tj. toho, co principiálně lze nazírat, kdežto konstrukce matematické přírodovědy lze zakoušet jen oklikou přes primární nazíratelnost objektů životního světa, tj. vlastně nejsou zakusitelné (nazíratelné) vůbec. ""Objektivno jako takové nelze zakoušet nikdy.""4 Oproti ""objektivnímu"" světu přírodovědce, který je vystavěn tak, že se v něm (ideálně vzato) vyskytují samé ""věty o sobě"", tj. čistě identicky míněné významové útvary, je tento životní svět subjektivní, tj. takový, že je vázán a centrován vzhledem k stanovisku, situaci, k já. Bylo by snad proto třeba, aby o nich pojednávala specifická objektivní věda, psychologie? Zjevně tomu tak není, neboť psychologie spatřuje svou úlohu v tom, podávat takzvané prožívání v kauzálním rámci, ve vzájemném působení s přírodovědecky pojatou, tedy zkušenosti nepřístupnou objektivní přírodou. Prožívání samo je proto v psychologii vždy již pojato způsobem, který zásadně vylučuje takové pojetí, podle něhož je prožívání poslední půdou každé evidence. To se ukazuje rovněž na vývoji soudobé psychologie, která co možná zasouvá prožívání jako takové a věnuje se místo toho objektivnímu výzkumu chování a jeho přírodovědeckému vysvětlování (prostřednictvím objektivních, matematicky - zejména statisticky - sdělitelných zákonitostí a struktur). V psychologii tak probíhá proces ještě hlubšího zapomnění na vlastní základy než v ostatních vědách. Záměrem Husserlova odkrytí životního světa však nikterak není postavit proti vědě nějaký pravý svět, svět původnějších věcných pravd. Nejde o to, nahradit vědu něčím jiným, ale osvětlit ji pro ni samu. K tomu je podle Husserlova přesvědčení nutná nová věda, věda nového druhu, věda o životním světě. Tato věda nemůže být objektivní vědou v matematicko-přírodovědném smyslu, její záměr se netýká pravd o procesech a věcech, které se odehrávají ve světě, nýbrž týká se způsobu jejich zjevu a - v tomto rámci - základního modu danosti. Nejde již tedy o studium objektivního světa, nýbrž o studium jeho zjevování, o zjev jako takový. Protože zjevování jako takové je otevřeně chápáno jako něco subjektivního, lze rovněž říci, že studium životního světa je původní zkušeností subjektivity jakožto půdy zjevování. Tato subjektivita dává celému objektivnímu světu a jeho pravdám rámec, bez něhož nemají smysl, a v tomto vztahu je tedy pro osvětlení vědeckosti, ratio v universálním smyslu, dosaženo poslední půdy. Tato poslední půda je sama přístupná v čisté názornosti a není konstrukcí. Poslední sebe samu osvětlující věda odkrývá tedy subjektivitu, a to nikoli subjektivitu psychologickou, ale odkrývá ""transcendentální"", za meze daného světa sahající subjektivitu jakožto nejhlouběji skrytou, ""zapomenutou"" osvětlující půdu racionality. Je zjevné, v čem je toto řešení nové a v čem je tradiční. Je typicky evropské: věda je ve své objektivitě posledním měřítkem pravdy, bytí a hodnoty, její objektivita je zajištěna ""subjektivitou"" vlastního smyslu, která je vždy k dispozici a nazíratelná a která nakonec objímá všechno jsoucno jako svůj objekt, a je v tomto smyslu nekonečná. Nové je odmítnutí konstrukce a poukaz k původnějším zdrojům zkušenosti, které mohou být vinou předsudků ve své svébytnosti desinterpretovány a systematicky zneuznávány. Novou cestou, která vypadá podobně jako empirická verze kartesiánské tematizace vědomí, onoho takzvaného ""vnitřního vnímání"", usiluje se zde o totéž, co je v Hegelově Fenomenologii ducha označováno jako ""cesta duše, na níž se očišťuje duše v ducha, když dospěje dokonalou zkušeností sebe samé k poznání, čím je sama o sobě"".5 Husserlovo zamyšlení vědy nad sebou samou náleží ještě do zcela jiné souvislosti, než je ta, na kterou výslovně poukazuje. Když vymaňuje vědu a její záměr z perspektivy úspěšnosti, technizace, nestojí v prázdném prostoru, nýbrž nalézá se nevysloveně v jiné perspektivě, v perspektivě vědy jakožto zamyšlení nad sebou. Celý Husserlův záměr je založen na myšlence odpovědnosti vědění za sebe samo. Jinak řečeno, vědění z náhledu je založeno v porozumění sobě a toto porozumění je založeno ve vztahu vědoucího k sobě samému. Vědění jakožto náhled vzniká z ""vnitřního jednání"", které chce uskutečnit vlastní odpovědnost. V tomto smyslu není idea filosofie jako vědy, která zkoumá v náhledu své vlastní zdroje, bez předpokladů. Jejím předpokladem je odpovědnost za sebe samu, kterou se myslitel vztahuje k sobě. Vůle k odpovědnosti za sebe samu by neměla žádný smysl, kdyby nebyla rovněž možná nezodpovědnost, která se ukazuje v čistě technickém pojetí vědy. Tato tendence však není něco ryze konstatovatelného, nýbrž v momentě, kdy je konstatována, určité jednání a rozhodnutí již proběhlo. Náhled tu není něco, co se vynořuje před vnitřním pohledem, nýbrž něco, čím je pohled sám ve své vůli vidět osvětlen. A tuto dimenzi odpovědnosti není možné cestou ""vnitřního vnímání"" vůbec postihnout. Duše žije v jistém předporozumění své vlastní vnitřní krizi, která není ""konstatovatelná"" právě z toho důvodu, že jsme jí buď již podlehli, a proto již nemáme možnost ji zahlédnout, nebo je ve vzduchu jako možnost, která není jako taková ničím přítomným, a proto ani konstatovatelným. To neznamená, že zde nejsou vůbec žádné možnosti onu krizi spatřit. Nejsou to však možnosti poskytované věcmi, které se mohou vyskytovat před naším pohledem. Zde je třeba postupovat nepřímou, často komplikovanou cestou a přímé hledění tváří v tvář je duši odepřeno v každém případě už z toho důvodu, že ji v její ""pravé"" podobě před sebou nemáme. O pravost však v Husserlově boji proti vědě zbavené smyslu právě šlo. Neukazuje tato obtíž, že cestou čistě vědecky zkušenostní nelze překonat krizi vědy, a proto ani krizi lidství, jejímž symptomem se krize vědy zdá být? A je vůbec schůdný myšlenkový postup, na němž Husserl staví svou tezi o absolutní transcendentální subjektivitě? Husserl se pokusil zajistit cestu k absolutní, transcendentální subjektivitě dvojím způsobem. Jeden z nich byl takzvaný způsob kartesiánský: reflexe je upnuta ke způsobu danosti, který na rozdíl od danosti předmětu nikdy nepostupuje perspektivně do nekonečna, nýbrž skýtá své předmětno v naprosté, apodiktické samodanosti. Tak je reflexe přístupem k absolutnímu bytí. Analýza zjistila ovšem jisté zásadní obtíže tohoto způsobu: kartesiánská cesta je reduktivní a abstraktivní, podává absolutní vědomí jako jakési reziduum; dále není tato cesta schopna proniknout k subjektivitě těla a konečně není schopna zaručit obsah apodiktické samodanosti. Husserl se proto později vydal jinými cestami, z nichž se nakonec spokojil s cestou přes ontologii či přesněji přes ontologii životního světa. Cesta přes ontologii není cestou abstrakce; svět je tu prostě vzat ve své zakoušené konkrétní plnosti, nikoli jako horizont zkušenosti, ale jako fenomén zkušenosti; svět tu není zkoumán ve své věcné struktuře, nýbrž ve svém způsobu danosti a touto cestou je pak dosaženo a jakožto transcendentální subjektivita studováno universum způsobů danosti a jejich vnitřní zřetězení. Pohled na tento postup však vyvolává následující pochybnosti. Kartesiánská cesta, cesta redukce na..., cesta k ""čisté imanenci"", směřuje za konečným cílem nalézt půdu ""absolutního bytí"". Je proto důsledné, že je zde za účelem dosažení nové ""quasi-teze"" čistě imanentního, absolutního, danosti světa nepodrobeného vědomí suspendována, uzávorkována víra ve svět, teze ""přirozeného postoje"". Na zmíněné cestě přes ontologii však Husserl nemluví o suspenzi tezí, ale jen o nepoužívání tezí a o různém zaměření zájmu. Lze však nepoužívat teze a sledovat nové zaměření zájmu, aniž je zrušena víra ve svět. Lze zkoumat zjev světa, svět jako rámec zjevování, aniž je provedena suspenze víry ve svět ve smyslu kartesiánské cesty. Zkoumání světa jako zjevu nelze pak ovšem označovat jako zkoumání reduktivní. Husserl předpokládá, že se i touto druhou cestou dojde k pozici absolutního vědomí, pro které zde ovšem neexistuje žádná motivace. Zjev jako zjev zůstává, čím je, ať už ten, komu se věci jeví, víru ve svět provádí či nikoli, a tematizování netematického zjevování je na suspenzi víry ve svět nezávislé, ba je snad s takovou suspenzí dokonce potud neslučitelné, že nositel zjevu se sám musí ukazovat, a to jako jsoucno mezi jsoucny ve světě, a že už tedy musel být zpátky ve světě, když se sám sobě ukázal. Husserl sice mluví o ""sebeobjektivaci transcendentální subjektivity"", ale není zřejmé, jak má tato sebeobjektivace probíhat. Každá objektivace, vykonávaná ve zkušenosti, je konstitucí syntetické jednoty, zde však nemá jít o objektivaci skrze intencionální syntézu, nýbrž o objektivaci skrze apercepci. Sebeobjektivace znamená však druh identity. Nemá-li zde být základem syntézy její kontinuita, pak ovšem není vidět žádný základ takové identity. Husserl naznačuje, že jde o sebeapercepci, pojetí sebe sama jakožto vládnoucího tělem. Je však otázka, zda toto vládnutí v kinestezích, které se jistě neobejde bez nějaké teze, se vůbec liší od zkušenosti já, zda dokonale netělesné já je vůbec představitelné (pokud ovšem chápeme tělo jako subjektivní tělo, jediné tělo, které skutečně je prožíváno jakožto prožívající). Přesto není studium zjevu v jeho zjevování studiem něčeho, co je nějakým způsobem reálné (skutečné nebo něco vůči skutečnosti indiferentního), neboť zjevování jako takové nemůže zaujímat mezi realitami žádné místo, má-li skutečně uvádět reálno do zjevu. Pouze bytost, které se ukazuje jevící se, je reálná, avšak jen za podmínky, že je ve vztahu, který vede do ne-reálna, který ji konfrontuje s řádem překračujícím vlastní bytí reálného. Jakmile však řád zjevu identifikujeme s nějakým jsoucnem, které se jeví, byť by to byla kruhová, sebe samu zachycující subjektivita, zaměňujeme řád jsoucna s řádem jeho zjevování, který umožňuje, abychom mohli říci, že věci, procesy atd. jsou. Bytost, která však existuje ve vztahu k této sféře možného zjevu, nemůže se právě v tomto rysu své bytosti nikdy ukázat jako něco naskýtajícího se před námi. Proto vede studium toho jsoucna, kterému se ukazují věci, lidé a svět, opět mimo rámec daný schématem pro jsoucno ukazující se tělesně. Husserl sice mluví o proměně světa ve fenomén světa, reálně jsoucího v ireálné fenomény, pojednává však o těchto fenoménech jako o reálnu, které se může ukázat ve své realitě, ve své tělesné přítomnosti. Sféra zjevování nemusí být zvlášť odskutečněna skrze nějakou epoché, pokud základním rysem zjevu jako zjevu není žádná skutečnost, nýbrž možnost, cosi bytostně skutečnost překračujícího a před ní rozvrženého. Tematizovat zjev jakožto zjev nikterak neznamená spoluvykonávat tezi jevící se věci, nýbrž znamená to pohlížet na věc vzhledem k jinak netematickým rysům, které ji uvádějí do vztahu k tomu, komu se zjevuje. Toto pohlížení však nikterak neznamená nějaký obrat ""do nitra"", nýbrž právě do krajního ""vnějšku"", který jakožto okruh možností nemůže být tím, co se aktuálně zjevuje, nikdy postižen. Jevící se věc se jeví jako právě taková a ne jiná díky zmíněné možnosti, která bytostně překračuje to, co se aktuálně jeví a která se přitom nicméně sama neukazuje jinak než skrze ně a na něm. Díky tomuto přesahu je již předem veškeré zkušenostně přístupné jsoucno srozumitelné tak, že se nemůže objevit nic, co by bylo mimo jeho okruh, který je tedy něčím v sobě jednotně-smysluplně uzavřeným. Studovat zjevování v něm samém znamená tedy na prvním místě studovat to, co se zjevuje, v rámci tohoto celku. Tento celek, který je sice odedávna znám, jehož vlastní podstata však nikdy nebyla poznána, lze nazvat ""svět"". Chápat svět tímto způsobem znamená rovněž přiblížit se řešení problému, který je od Kanta považován za jeden z velkých problémů rozumu, totiž problému takzvané kosmologické antinomie. Zkušenost nepředpokládá ve svém nerušeně jednotném postupu jen udržující se styl zákonitosti, v němž dochází k setkávání se s jednotlivými entitami, podrobenými stále širšímu podmínění, nýbrž i ""nepodmíněný"" celek, v němž se odehrává a je řízena každá zkušenost, protože není ničím jiným než pokračujícím rozvíjením tohoto celkového horizontu. Ovšemže nemůžeme zakoušet v ""tělesné"" přítomnosti veškerenstvo věcí ani je bezproblémově myslet, neboť totalita v prostoru a čase představuje pro rozum nerozhodnutelné problémy, pokud ji pojmeme jako totalitu předmětnou. - Totalita jsoucna přesahuje každou možnou zkušenost a je veskrze problematickým pojmem, který se však jako problém může objevit teprve poté, co se ukázalo jednotlivé jsoucno v jevu; celek rozumění je však v každé zkušenosti apriorně předpokládán a zkušenost teprve v silném smyslu slova umožňuje, protože právě otvírá možnosti zjevování jako takového. Husserl zná ""svět"" ve dvojím smyslu. Svět je pro Husserla jednak souhrn jsoucna, které lze zakoušet, universum všeho, co jest. Svět jako takovýto souhrn nelze nikdy původně zakoušet. Jsme si jej vědomi pouze jako horizontu každé jednotlivé zkušenosti, a to tak, že každá taková jednotlivá zkušenost má ten smysl (a tedy nevýslovně, implicitně předpokládá), že se odehrává v tomto rámci, ve veškerenstvu jsoucna. Poté, co byl horizont zprvu pojat jako implicitní předpoklad smyslu (Husserl jednou například poznamenává, že reálný svět není horizontem pro aritmetiku), je posléze pro každé explicitní aktové vědomí ustanoveno komplexně členěné horizontové vědomí. Nejobsáhlejší horizont, horizont všech horizontů, je pak označen jako svět sám; nejde tu o nic jiného než o intenci celkovosti, která se explikuje, třebaže nikdy adekvátně, v každé jednotlivé zkušenosti, o pretenci, mínění, které vše z minulých zkušeností (více či méně) výslovně dále podržuje jakožto habitualitu a které předem rozvrhuje - ovšem s důrazem na původ z minulých zkušeností - to, co lze očekávat. V Krizi evropských věd pak může Husserl nakonec říci, že svět není žádné jsoucno, nýbrž všezahrnující horizont, jediný ve své s ničím neporovnatelné jedinosti, vzhledem k níž je každý plurál beze smyslu, a zároveň může klidně mluvit o světě v obvyklém smyslu jako o souhrnu, o totalitě všeho jsoucího; svět jako universální souhrn nelze totiž nikdy zakoušet jinak než jako intenci. A intence, která se naplňuje tím, že se zároveň část toho, co se naplňuje, opět implikativně zahaluje, se nazývá horizont. Husserl tedy skutečně zahlédl fenomén celkovosti, který ze sebe propouští totalitu jsoucna, aniž by ji činil aktuálně adekvátním předmětem zkušenosti; je však otázka, zda mu jeho neustálá starost o danost (vposled o danost v tělesné přítomnosti) – která se projevuje zásadně v tom, že pokládá svět jakožto universum předmětností a vědomí světa jakožto vědomí horizontové za členy jedné relace, za koreláta – nebrání v tom, aby postihl strukturu světa diferencovaně v její vlastní podstatě. Není tomu tak, že v této korelaci je svět opět převeden na předmětno, že horizont a samodanost jsou převedeny na koneckonců různé způsoby vědomí téhož, tj. předmětna, veškerenstva jsoucích věcí, a že se tím ona svébytnost světa vytrácí? A není to tak, že svět jakožto cosi, co zkušenost umožňuje, nemůže být charakterizován pomocí pojmů odpovídajících zkušenostním předmětům objektivní či subjektivní povahy? Svět není ani předmět, ani představa; svět a představa světa nejsou totéž, představa světa je akt subjektu, svět nikoli. Svět není dále ani korelátem aktu, představy, neboť není objektem, individuálním předmětem. Nikdy se nemůže stát tématem v nějakém aktu názoru. Jakožto celková skladba možností chování není ani skutečný, ani o sobě samém předmětný. Z téhož důvodu není ani představou možnosti, nýbrž skladbou možností samých. Pole možností - nikoli možností představovaných, ale možností řídících faktické zacházení s věcmi a lidmi, a to na základě propůjčování smyslu aktuální zkušenosti - je primárně svět. Proto lze svět uchopit v zásadě jen časově, nikoli ovšem z objektivovaného času světa, ale z časovosti; svět má původně budoucnostní charakter a potud je neskutečný. Na druhé straně je skladbou možností, které rovněž oslovují mne, je také skladbou mé budoucnosti, a proto je bytostně ne-věcný, ne-reálný. A je-li psychično-subjektivno niterností, něčím jáským, chováním, které vychází z já a je jím ve své kontinuitě neseno, pak není svět nikterak součástí této niternosti, nýbrž nejkrajnějším vnějškem, který každému vnějšímu, každému prostorovému a prostoru samému teprve poskytuje jeho rámec. Teprve tím, že svět skýtá bytosti, která je již zde, jistou skladbu možností, a to v situaci, v níž se tato bytost musí vyrovnávat s jiným a s jinými, stává se svět universálním rámcem každé zkušenosti. Věci jsou ve světě, protože je postihuji, chápu jako to, co jsou: možné prostředky jak uchopit a realizovat možnosti, které se mi naskýtají a na mne apelují, prostředky, na něž jsem ve svém životě odkázán. Pokud však nezachytíme tento původní smysl možnosti, a tím budoucnosti v tom, co je mu vlastní, ztrácí se původní charakter světa a k tomu dochází nezbytně tehdy, když zaměříme pohled především na danostní charakter toho, co se zjevuje; pak může být svět - jako u Husserla - vyložen jako ""horizontová intencionalita"", jako ""horizont"" lhostejný vůči směru a časování; svět je tím subjektivizován a znivelizován na přítomnou anticipaci. Je velká otázka, zda se pojem světa objasňuje horizontem, či naopak horizont pojmem světa. Horizontů existuje celá řada: vnitřní horizont je dobrý příklad pro to, co je horizont, a mohl by být použit jako presumpce vyšší obecnosti, a tím jako index větší původnosti pojmu horizontu. Lehce se však přesvědčíme, že i pro vnitřní horizont je rozhodující pojem světa, neboť jen v rámci světa je možná kontinuálně pokračující, syntetizující, v naplňování zahalující explikace toho, co je implikativně předznačeno. Také zacházení do horizontu minulosti naznačuje tentýž pohyb. Zkušenost horizontu není nic než konkrétní podoba zahalujícího odhalování, které se uskutečňuje díky světu jako tomu, co umožňuje zkušenost. Bytí ve světě je neustále jakési odhalující odtahování se a odtahující se odhalování a svět sám je tím nejkrajnějším ""kde"", v němž se odehrává tento pohyb, který nachází svou mez na okraji našeho možného porozumění tomu, co se ukazuje. Zdá se nám, že toto má pro Husserlův problém životního světa dalekosáhlý důsledek. Životní či přirozený svět je sekundární pojem světa, přes veškerou názornou konkreci, kterou v sobě má podle Husserla koncentrovat. Je universálním oborem jsoucna, které se může názorně zjevovat, jsoucna, které vstupuje tělesně do přítomnosti. Husserl jej správně pojal jakožto svět δόξα, zdání, a přesto jej pokládal za základ nikdy nenaplnitelné hypotézy moderního matematizujícího rozumu. Co chybí Husserlovu životnímu světu k původnosti? Zajisté nic přítomného a tělesně přítomného. Pokud toto, přítomně jsoucí, je pojato jako bytí samo, nemůže se vně životního světa vlastně vyskytovat nic. Totéž tvrdili již dlouho pozitivisté, kteří jako první formulovali problém ""přirozeného pojmu světa"", když pozoruhodným, biologicky stylizovaným způsobem opakovali Humeovy názory. Co chybí Husserlovu životnímu světu, není nic ""pozitivního"", chybí mu primárně rozvržený svět sám, který se drží ve skrytu za zdáním, δόξα. V podstatě žádný životní, přirozený svět neexistuje, navzdory tvrzení, že existuje jistá bytostná struktura, která se zachovává ve všech životních osvětích. Z historického hlediska jsou jen životní světy, mající vždy jistou neuchopitelnou komponentu, která není žádnou δόξα, nýbrž která je teprve ze stanoviska δόξα vykládána jakožto jakási ὑπερ-δόξα. Tou neuchopitelnou komponentou je tajemství světa, obestírající a prolínající každý dosavadní daný historický svět jako celek, tajemství světa, které právě v podobě toho, co se nedává nikdy jako tělesně přítomné, od základu určuje dokonce i náš moderní vědecko-technický a stále více ztechnizovaný svět. Primitivní ""kultury"", resp. jejich ""světy"", dávají tajemství formu mýtu, který náš střízlivě přítomný, ""empiristický"" postoj vykládá jako ""antropomorfní výtvor fantasie"". Tón tu udala Humeova teorie náboženství. Jakkoli trefně může toto pojetí pro uklidnění empiristy vystihovat to nepodstatné na rituálně-mytickém chování ve světech cizích lidstev, jádro problému tím zůstává nedotčeno. Tyto cizí světy, jakkoli ""primitivně"" působí, si uchovaly něco, co my systematicky potíráme, když to proměňujeme v přítomné - když to nejde jinak, třeba hypotézami, na jejichž hypotetický charakter se zapomíná; jako je tomu právě v případě matematické substrukce světa. A toto potírání není nic jiného než negativní, neplodné dosvědčení jeho paradoxní, nepřítomné přítomnosti.2 V Husserlově smyslu by vlastně nemohl vůbec existovat životní svět, ale výlučně různé životní světy, historicky obměněné předmětné struktury, vztažené k tomu kterému subjektu. Svět jakožto jednotné, společně sdílené pole možností, jehož 'možnostní' charakter zbavuje smyslu řeč o subjektivně privátním charakteru životního světa, u Husserla neexistuje. * Z hlediska takto rozvinutého stanoviska představuje Husserlova teorie životního světa jeden z posledních článků typicky evropských perspektiv, jak pohlížet na cizí kultury a jejich světy. Evropské je zde z jakési zdánlivě ""objektivní"" varty nadřazeno na základě vlastní ""obecné racionality"" všem ostatním pojetím. Místo aby byla prokázána, je naivně předpokládána vyšší platnost, nutnost evropského ve vztahu k nahodilostem jiných vývojových podob lidstva. Na tomto základě není možné dosáhnout porozumění mezi lidskými světy, universálního lidského kontaktu, tak lze dosáhnout jen toho, že bude zobecněno vyprázdnění tajemství světa, a tím zničeny základní elementy lidskosti. Že tento postup zásadně patří k podstatě moderní Evropy, o tom nepřímo svědčí i tak hluboká zkoumání, jaká známe od Husserla. Pokusili jsme se ukázat, jak vznikla představa životního světa a jak je sama jedním z vyústění této základní evropské tendence; je to však představa, na níž je téměř hmatatelný průlom zcela jiného porozumění. Vyprázdnění smyslu ohlašující se v Husserlově pojetí obou světů, v nichž žijeme, můžeme v konkrétní podobě sledovat zblízka na fenoménech moderního života v evropském stylu, které pocházejí všechny z téže základní tendence. Projdeme zde v rychlosti určitým výběrem těchto fenoménů, aniž budeme usilovat o nějakou systematiku či vyčerpávající analýzu, které by vyžadovaly mnohem podrobnější expozici. Na prvním místě chceme uvažovat o tom, jak dnes dochází ke zklamávající realizaci prastarých snů lidstva. Od pradávných dob, doložených ságami a uměleckými vyobrazeními, člověk snil o ovládnutí vzdušného prostoru, které se mu podařilo, pokud jde o ovládnutí vod, již před tisíciletími prostřednictvím plavby na lodích. K tomuto snu, podobně jako k Baconovu snu o regnum hominis (jehož je součástí), se původně přimísil jistý ""atmosférický"" prvek: ovládnutím vzdušného prostoru se má člověk povýšit, osvobodit, povznést nad pozemské plahočení. Jen mimochodem budiž poznamenáno, že je tento sen založen v ""přirozenosti"" lidské existence, která je vždy ""na cestě"", ""přelétávajíc"" apriorně prostor. Výsledek realizace toho snu není osvobození člověka k ""vyšší"" sféře bytí, nýbrž k rozšíření ""pozemských"" pout v nových oblastech; kovový pták vznášející se ve vzduchu závisí na systému složitě propojených podmínek, jejichž neviditelná ruka jej v atmosféře vede, počínaje produkcí stroje, pohonných hmot, přes personální otázku, školení, testy až k mezinárodní síti signálů. Moderní Ikarus je něco nanejvýš střízlivého a po heroické fázi, která měla všechny charakteristické rysy vyčerpávajícího moderního konkurenčního boje, vyžadujícího nasazení všech duševních a tělesných sil, ba i nasazení života samého, je s to nabídnout současnému uživateli stále méně pocit letu, protože letová výška a rychlost činí let sám jako proces stále kratší a neviditelnější a vlastně let sám jako proces vyřazují. Realizace snu o regnum hominis, kterému dal Bacon v 17. století tak výmluvný a v zásadě pozoruhodně moderní výraz, probíhá ještě i dnes, její zklamávající povaha je dnes snad ještě markantnější než dříve. ""Libovolnému substrátu vtisknout libovolnou formu"", jak pravil Bacon, či udělat ze všeho všechno - k tomu již moderní fyzikální chemie téměř přešla. Především nás technicky zaměřená věda naučila zhotovovat nesmírná množství energie, která jsou nezávislá na náhodě faktického výskytu a jsou stále k dispozici a která musí být mobilizována pro účely zmíněného proměňování, jehož principiální možnost je stále více zřejmá. K Baconovu snu patří však moudrost ovládající svět, templum Salomonis, Šalamounův chrám, kterého ve střízlivé skutečnosti není. Člověk sám nemá žádné regnum a žádným regnum není. Ony nesmírné možnosti jsou používány a spotřebovávány v rámci daném krátkozrakou faktickou organizací životního provozu. Výsledkem je masová produkce lidského života jakožto nejzákladnějšího akumulátoru síly. Tento faktor dosahuje tak nesmírných rozměrů, že hrozí porušení rovnováhy mezi ním a výskytem živlů na Zemi, které byly dosud považovány za prakticky nevyčerpatelné. Akumulace energie postupuje živelně a využívá napětí mezi skupinami lidí, aby byla ještě více hromaděna a soustředěna. Vcelku to vypadá, jako by se regnum hominis stalo jakýmsi regimen hominum ve smyslu objektivního genitivu, tj. jako by se vláda člověka stala režimem, v němž neovladatelným vládcem je akumulace energie sama. Stále jasnější je, že do řady těchto zklamávajících realizací snů o ovládnutí světa patří i kosmonautika. Horečná akumulace energie, která ke svému stupňování využívá neovladatelný akumulátor a jeho hrozbu, rostoucí v rozděleném světě, přesahuje již z planety do ""kosmického"" prostoru, bez bázně z prázdna, které se s touto perspektivou otvírá, v naději na další hromadění energie. Člověk v sobě v prvním popudu stěží potlačí nával pýchy, která se však ukáže jako návnada akumulace vzhledem ke stále zřejmější anonymitě, která je v pozadí kolektivů, aparatur a programů a která je bez slitování a bezodkladně nutí, aby jí sloužili. Vnitřní prázdnota, opírající se o tajemství, k němuž se obracíme zády, si přivtěluje stále nové oblasti prázdna, aby tím napomohla dalšímu pustošení fysis, která ještě vládne, a používá k tomu nejvyšší geniality nejlepších lidských hlav s jejich energií kalkulu a kombinace. Jen mimochodem stačí zmínit, že kořeny sociálních utopií tkví v lidském snu o boží říši na zemi, o návratu zlatého věku. Do jaké výše se vzpínaly ještě v minulém století vlny naděje v budoucí říši vyššího člověka, osvobozeného od bídy údajně způsobené organizací výroby neodpovídající všeobecné lidské potřebě, o tom svědčí výmluvně každá sbírka příslušných pasáží z děl socialistických autorů jak utopického, tak vědeckého zaměření. Že obrovský účinek událostí roku 1917 dal v nejvyšší míře oněm přímo apokalypticky rozrušeným masám lidí, toužícím tváří v tvář dlouholetému masovému vraždění po radikálním novém počátku, ještě nevyčerpanou hnací sílu, která v podstatě byla morální povahy a mobilizovala zmíněnou energii snění - to je domněnka současníkovi zřejmá. Že se ovšem tento sen o lidstvu, které je plně autonomní, uskutečnil jako společnost, která sebe sama ve všech detailech kontroluje a bezmála modlářsky se kontrolním institucím podřizuje, a to ve fanatickém úsilí zajistit snu jeho skutečnost - to patří z dosud známých realizací snu k těm, které zklamaly nejvíc. Zde nic nepomůže důkaz, že realizace s původním konceptem nemá nic společného nebo že s ním má společnou jen nomenklaturu, která představuje téměř opak původního. Že pokus o realizaci, jakkoli zrůdný, na realizaci onoho snu stále ještě trvá, a dokonce uvaluje společenskou klatbu na každou snahu o vystřízlivění - to je dějinné faktum, které se od nynějška zařadilo k velkým, určujícím faktorům dějinného procesu. Zde by bylo třeba zmínit roli, kterou v této souvislosti začíná hrát původně kriticky vědecká nauka tam, kde je brána jako podnět a vodítko pro novou společenskou realitu. Marxova nauka představovala již sama o sobě pokus o to, přetvořit metafyziku, tj. výklad tajemství světa, konkrétními strukturami jsoucna do empiricky ověřitelných společensko-historických procesů, a proto může být s jistým oprávněním chápána jako doktrína požadující zrušení filosofie realizací, jako velký příklad tendence nahrazení tajemství přítomnými, ovladatelnými a nikdy nezanikajícími strukturami skutečnosti; v tomto ohledu je to nauka typicky evropská. Představuje pokus pocházející sice z jiné metafyzické tradice (německého idealismu), ale přece pokus dalekosáhle paralelní s Husserlovým empirističtěji určeným konceptem, jak zajistit evropskému rozumu jeho světovládnou úlohu a roli. Dalekosáhlá paralela je také mezi tím, jak chce Marx vybudovat lidské vědění, racionální vědu na společensko politické praxi, a tím, jak je chce Husserl vybudovat na základě životního světa (který je do značné míry rovněž praktickým základem); oba se pokoušejí pozdvihnout do vědomí dříve přeskakované životní základy rozumu, který je pro oba principem dávajícím vposled smysl světovým dějinám; jen se Marxově koncepci přirozeně dostalo - spojením s hnutím světové revoluce - neporovnatelně širšího praktického působení. Paralelismus obou pokusů o hlubší založení rozumu musel vést i k myšlence na jejich možnou syntézu, která by vyplnila mezery jednoho konceptu rozpracováním druhého – v Marxově přece chybí teorie subjektivní zkušenosti, v Husserlově konkrétní teorie společnosti. V naší souvislosti je zajímavé, že marxismus překročil evropský kulturní okruh jako typicky evropská doktrína, která byla poevropskými společenskými formacemi spontánně převzata, a to z toho důvodu, že kritizuje tradiční světovládné struktury a opatření kapitalistické Evropy a vidí přibližování jejího dialektického konce, v němž je implikována rovněž emancipace dosud vykořisťovaných koloniálních a polokoloniálních lidských mas. Nebylo tedy bez důvodu, když myšlenka na takové společné odůvodnění humanismu patřila k arsenálu některých z nejušlechtilejších duchů poválečné doby a v různých aspektech a dávkách stále ještě patří (např. marxistické pokusy Husserlem tak hluboce zaujatých francouzských existencialistů, ale nejen ony). Zklamávající realizace toužebného snu o lidské emancipaci na základě dialektiky kapitalistické produkce odňala mezitím tomuto konceptu, ale též jeho fenomenologickým úpravám téměř každou praktickou základnu a vede k nutnosti přezkoumat dialektiku společnosti na základě technické a společenské situace, kterou 19. století neznalo a nemohlo předvídat. Marxismus ostatně předznačil v otázce kritiky Evropy stanovisko, které jej předem určilo k tomu, aby evropskou mentalitu přenesl a rozšířil k Neevropanům (a Poevropanům na základě neevropských tradic). Marx sám - přes obšírnost, která mu byla jinak vlastní - se koloniální otázkou nezabýval, jeho myšlení však, které vidí, jak se síť anonymně centralizovaného vykořisťování zmocňuje celé zeměkoule a převrací všechny tradiční společenské okolnosti, vytvořilo obecné myšlenkové schéma, do něhož se daly nenásilně včlenit pozdější Hilferdingovy a Leninovy názory na imperialismus. Buržoazně-kapitalistická revoluce, která například od základu zničila společnost v Indii, tvoří teprve základ pro osvobozenou domácí společnost a Marx - snad příliš optimisticky - vidí, jak se již rýsují jednotlivé fáze tohoto procesu. Kapitalistické zpustošení umožnilo odstranit indickou nehybnost, která měla svůj mnohatisíciletý základ v rurární společnosti; nová výstavba může začít, završena může být ovšem pouze tehdy, až bude odstraněn kapitalistický systém. Toto jednoduché schéma, odhlížející od nesmírného problému převratu tisíciletých tradic, které starou zemi formovaly i ekonomicky a ekologicky a vytvořily nanejvýš komplikovanou rovnováhu mezi lidským životem a danostmi přírody, může sice nadchnout ty, kdo smýšlí racionalisticky, zároveň však může být rovněž zaujetím stanoviska proti mocenskému a kapitálovému monopolu Evropy a evropeizovaných mocností a pro evropské pojetí života. Obrana proti evropskému vykořisťování a vnitřní převzetí evropského myšlení a jeho supremacie se zde slily v jeden jediný koncept. Bylo nejen pochopitelné, nýbrž dokonce nevyhnutelné, že se tyto myšlenky staly vůdčími motivy dalšího vývoje v oněch probouzejících se kolosálních společnostech, které převzaly v postkoloniální době dědictví Evropy. Jedině evropskými prostředky vědy, techniky, organizace lze čelit útoku západní společnosti produkce na planetu. Obrana na sebe musí vzít tento šat. Tato obrana musí pak ovšem vyzvednout do popředí ty stránky domácích tradic, které harmonují s tímto evropským postupem: masovost, kolektivismus nesmírných rozměrů, extrémní, Evropě neznámé sociální rozdíly a tomu odpovídající bezohledné jednání, naprostý nedostatek smyslu pro individuum a jeho svobody. Tak vzniká pozoruhodný, dosud nebývalý amalgám Evropy a onoho mimoevropského, který provozuje v obrovské míře manipulaci lidmi, aniž by ji, jak je to dosud v Evropě běžné, nějakým způsobem zastíral, a dovádí ji k dosud nevídané dokonalosti, která ohrožuje domácí duchovnost až k naprostému zadušení. Příklad jiného druhu je sen lidstva o štěstí. Realizace sekulárních snů, probíhající překvapivě rychlým tempem před našima očima, obráží horečné nutkání k novému, stále více vzdálenému, nepřístupnému a dosud nedosaženému, v jehož základě číhá neuspokojený pocit prázdna, který posílá dnešní lidstvo s celou jeho energií v jediné dimenzi, která je mu otevřena, na cestu hledání, zda by ještě nemohlo existovat něco překvapivého, úžasného, možné vymanění se z běžného a nivelizovaného. Zklamávající realizace spočívá v tom, že musíme nahlédnout, že tyto sny ""vlastně nebyly nic"". To, oč se při nich snažíme, se vlastně neděje, vzestup do nové sféry, proměna lidské existence v jejím bytostném jádře, kosmický svátek se nekoná. Jsou jiné případy, kde se tento fenomén jeví tak zastřeně a omezeně, že se zdá, že naší tendenci vnějškově disponovat štěstím nic nestojí v cestě. Nedochází k přímé desiluzi, nýbrž k záměně, která před desiluzí chrání, protože brání, aby kouzlo, atmosférično, neuchopitelno, ""iluze"" vůbec vyšly najevo. - Štěstí, τύχη, znamená jednak nezamýšlenou účelnost, která se nastoluje bez pravidla; dále však dokonalé pozitivní naplnění všech tendencí a tuh, dokonalou pozitivitu. Protože takový stav nebo něco, co se mu blíží, se může nastolit jen nezamýšlenou účelností vymykající se pravidlům, souvisí oba významy sice volným, ale přece pochopitelným způsobem. Neptáme se tu, zda takové dokonalé naplnění není rozpor; jeho idea je však nejen možná, nýbrž je nutně víc než nějaký nahodilý sen: je to sen nutně se dostavující, o to nutnější, že člověk je veskrze bytostí nedostatku, je to o to nutněji sen, že jeho naplnění v jednom ohledu odporuje naplnění v jiném ohledu nebo je potlačuje. Obsah snu o štěstí souvisí však s tím, co by mohlo být nazváno neštěstím člověka, totiž to, že zaopatřenost existence na jejím počátku péčí druhých, tím, že jsme akceptováni, se nejblíže dotýká totálního uspokojení, které obsahuje všechny stránky a dimenze lidské bytosti a žádnou neponechává stranou. Toto štěstí totální akceptace, která je do té míry uspokojena, že ani neponechává možnost přání, ukazuje se však jako obrácená strana zásadní nekrytosti a vydanosti vlastní bytosti, která je jeho základním rozpoložením; a v něm se zakládá hluboké přání zbavit se této základní tíže opojením, jímž člověk zapomíná sebe sama, v akceptaci celé své bytosti druhou bytostí, která tuto opojnou touhu vzbuzuje a živí, což může jen tehdy, když pro tutéž vlastní touhu nachází uspokojení v akceptaci z naší strany. Z tohoto důvodu je Erós jediné překonání tíže světa, které se onomu základnímu rozpoložení vyrovná. Druhý se tím stal zárukou a ústředím vlastního štěstí a smyslu života. Není to záludný útok na svobodu druhého, vůle k přivtělení si druhého, rozporné zmocnění se svobody; není to žádné zneužití druhého pro vlastní účel, nýbrž pokus nést, a tím být nesen, pokus štěstí si brát, a tím je dávat a v tomto míšení a směně štěstí proměnit tíži v naplnění. Je to tedy proces, který do sebe pojímá celou existenci a celou lidskou bytost s její tělesnou stránkou, která je jí nejhlouběji vlastní, neponechává nic stranou, týká se na prvním místě totality života. Takový proces obsahující celý vztah člověka k životu a ke světu, má v sobě fyzické mechanismy opojení, jimž teprve vtiskuje vlastní smysl štěstí nebo možného štěstí. Štěstí však není opojení samo nebo jeho dosažitelná možnost, nýbrž rozhodující je, že život se stal životem neseným, bezpečně ukrytým v druhém, že nalezl těžiště mimo a zároveň uvnitř sebe. Ve smyslu dnešního porozumění životu, které je zploštěné na to, co je přítomně k dispozici, jsou však právě ony mechanismy a procesy opojení dnes izolovány a vytrhovány ze souvislosti, což odpovídá dnešnímu porozumění životu omezujícímu se na to, co je přítomně k dispozici. Samy o sobě, vytrženy ze souvislosti, však tyto mechanismy a procesy nepředstavují nic než libovolné opakování téže kadence. Erotika, která byla společností dlouho tabuizována, je sice objektivujícím pojetím sexuality odstraněna, tím však nejen nevzniká nová sensibilita, nýbrž ztrácí se zároveň štěstí, které může jen ten, ""kdo byl vychován mezi drsnými námořníky"", zaměňovat s dosažitelnou rozkoší. Sexualita není nic než jeden opiát mezi jinými a jakožto chtíč vyprazdňuje život, kdežto sen o štěstí se týkal celkového naplnění života. Ten se však může odehrávat jen v úkrytu akceptovanosti, tedy v oblasti celkově osobní. Odtabuizovaná sexualita, zmocňující se jako obrovská vlna zejména západního světa a určující otevřeně či zastřeně i jeho okolí, podává jednoznačné svědectví o intenzitě žádosti, která je tím, že je jí nabízena falešná náhražka, ještě dále podněcována. Pregnantní příklad neutišitelného přání, s kterým právě pro jeho neutišitelnost zacházíme nepoctivě, je náš vztah ke smrti. Sen o věčném životě, o nesmrtelnosti patří jistě také k prazákladním snům, tentokrát jde však patrně skutečně o nerealizovatelný sen (navzdory tvrzení současných biologů, že nesmrtelnost živé tkáně není nemožností). Dávno osvědčená obrana před smrtí spočívá jak známo v jednoduchém opatření: oddat se plně tomuto snu, protože sociální já, kterým původně a většinou jsme, neumírá. Pascal v tom viděl druh rozptýlení, ""divertissement"", nedbání, vyhýbání se. V nedbajícím rozptýlení je však o to naléhavěji přítomno to, co nemá být viděno. Rozptýlení má strukturu ""okamžiku"", je vždy rozptýlením na chvíli, a to na krátkou chvíli. Tím vzniká atomizace života do co možná krátkých a pestře se střídajících úseků, jejichž sled se řídí silou poutavosti. Silné okamžité impulsy se staví do cesty kontinuitě a tím i jednotnosti záměrů a srovnávajícímu zvažování motivace. Jako každé základní dění dnešního člověka je i toto rozptylování organizováno a využíváno. Levná a všude rozšířená produkce rozptýlení prostřednictvím tisku, kina, televize, rozhlasu je nepřímým dosvědčením latentní, všude rozšířené úzkosti ze smrti či lépe úzkostnosti, kterou v nás smrt vzbuzuje; stejný smysl mají masová rozptýlení jako je sport a jiné požitky mající ""charakter ulehčení"". Lékařská věda zná jen sociální já, jehož bezpodmínečnou ochranu pokládá za samozřejmé lidské chování k nemocnému. Pro nemocného smrt nemá existovat. Smrt v medicíně je vždy cizí smrt, což je důsledné z hlediska objektivní vědy; nemůže mluvit do věcí, s kterými se může vyrovnat jen jednotlivec sám. Zlé to začíná být tehdy, když se tomuto vnitřnímu vyrovnávání s vážnou situací aktivně zabraňuje a když se podvazuje přirozený růst pudu k smrti i tam, kde by byl na místě jako jediné opatření milosrdnosti přírody. Tím se ukazuje úzkostnost ze smrti jako instance vládnoucí i v medicíně; lékař je sám pod vlivem fascinace smrtí a na útěku před ní. Avšak nejen lékařská věda zná jen sociální já, tedy vnějšek, nejen ona tím dosvědčuje všudypřítomnou fascinaci nicotou. Tabu týkající se smrti má různé formy. Není vůbec divu, že totéž nalézáme ve vědách o člověku; nemožnost konstatovat vnitřní kontinuitu je takříkajíc triumfem sociologična, které ji denuncuje jako ""poslední úkryt transcendentálního lidství"". Tento postoj - navzdory jisté poněkud dogmatické tvrdosti - má v sobě cosi ryzího. Brání se myšlence, že by bylo možné někde v obsahu světa nalézt konstatujícím a analyzujícím postupem to, co je autentické. Přesto se nám zdá, že tvrdošíjné pojednávání a užívání struktur dokazujících koneckonců výlučnou vládu vnějšku dosvědčuje v negativu přítomnost odmítaného. Pozoruhodné dosvědčení toho, co je v tomto postoji ryzího, by bylo možno vysledovat z toho, jak dnes jistí filosofové pojednávají o problému smrti. S otevřeností a poctivostí sobě vlastní rozvinul a vyjádřil onen postoj, který zde máme na mysli, Husserl. Husserlovi, zdá se, právě transcendentální hledisko, které vnějšek nakonec zcela obrací do nitra a rozpouští jej v něm, ukazuje, že pro čistý vnitřní postoj smrt neexistuje. Smrt je jev, který se týká člověka jako nitrosvětského jsoucna; ve zkušenosti o člověku, o narození, stárnutí, nemoci, rozpadu těla je vznikání a zanikání; avšak ""každé lidské já v sobě skrývá jistým způsobem své transcendentální já a to neumírá a nevzniká, je věčným bytím v nastávání"". To se Husserlovi zdá vyplývat z vnitřně prožívané kontinuity vnitřního časového proudu, kde každá přítomnost prochází proměnou z budoucnosti do minulosti a žádná přítomnost nemůže být bez budoucnosti a minulosti; tak může sice existovat prázdný čas, v budoucnosti i v minulosti může a mohlo vědomí spát bez myšlenek, nemůže však existovat skutečný zánik.3 Při tomto pojetí je však jako centrum zkušenosti času vyzdvižena přítomnost, teď, a vnitřní kontinuita je jako u Bergsona současností různého s pevnou formou změny. Předpokládá se (snad by se mělo říci lépe: konstruuje se) tu vnitřní proces, který probíhá netematicky, a proto skrytě. A fenomenolog si činí nárok vyzdvihnout tento proces z latence. Je však časové bytí lidského života skutečně vnitřní spoluplynutí v hérakleitovském proudu? Není ""vnitřní kontinuita"" jakýmsi pozoruhodným ""rozpětím"", napětím, které svůj smysl nezískává ani tak od stále unikající přítomnosti jako od hraničních bodů, mezi nimiž je rozpjat horizont této kontinuity? Časové bytí předchází plynutí času a jeho stálosti. Ona hraniční místa, která dávají času jeho smysl, pak jsou ovšem tím, co je v čase předpokládáno - ono 'ještě ne' smrti, které nás ujišťuje o budoucnosti, je tedy tím, k čemu se pne oblouk života. Husserlův ""důkaz nesmrtelnosti"" transcendentálního já, které sice může věčně spát, ale vždy znovu může procitnout, spočívá na pojetí subjektivního bytí jako něčeho, co sice ne výslovně, ale přece latentně je stále sobě samému přítomné, co může samo sebe reflektovat a stávat se tak vnitřním pohledem svědkem sebe sama. I ""nitro"" se tím stává ""vnějškem"", něčím konstatovatelným, přičemž ono vlastní kritické bytí lidského pobytu se zdá spočívat v tom, že se utíká ze své vlastní úlohy k tomu, co lze konstatovat, aby se tak této úloze vyhnulo. Stojíme v této otázce před toutéž situací jako v otázce životního světa: vědecká objektivita se zakládá ve svědomitém, principiálně transobjektivním bytí vědce, vědecká objektivita pojetí bytí však má zpětný účinek na sebepochopení vědce, a to dvojím způsobem: buď nenachází mezi objekty světa vůbec nic, co by bylo možno oslovit jako ""subjekt"", nýbrž nachází jen samé různé struktury objektů, a to je řešení pozitivismu (i ve strukturalistické verzi jako např. u Lévi-Strausse), nebo předpokládá idealismus ""vnitřní zkušenosti"", který konstruuje vnitřní objekty. Zvláště nebezpečná je tato slepota moderního člověka pro strukturu lidského pobytu a světa ve vlastním smyslu tam, kde jde o morální fenomény a jejich postavení v rámci naší zkušenosti. To se projevuje ve dvou nejvíce rozšířených stanoviscích, které se vyskytují i u nejušlechtileji motivovaných badatelů, vychovatelů, mužů praxe: v intelektualismu a ve zdůrazňování sociálna jako podstaty morálního. Jediný příklad za mnohé, které zde chci jmenovat, je pojetí morálního problému zastávané některými z vynikajících psychoanalytiků, např. v Mitscherlichově tak hlubokém díle o ""neschopnosti truchlit"".4 V tomto díle je, jak známo, rozvíjena psychologie mas jako vynikající oblast aplikace psychoanalytické metody a dochází zde explicitně a implicitně k zásadním náhledům do podstaty dějinných procesů v našem století, k náhledům, které daleko přesahují vše, co bylo na tomto poli dosud vykonáno. Nikde nebyla tak přesvědčivě jako zde ukázána role, kterou v posledních katastrofách národů sehrál přebytek pudu, který byl fixován a učiněn stereotypem v kolektivních ideálech, a jeho vytrvalá tendence ke znovunastolení. Když však dojde dnes na morální problém a jsou zkoumány jeho základy, objeví se podivuhodná tendence vykládat morálku z intelektuálně vytvořené distance k vlastnímu pudovému životu a fenomén svědomí v primárním, zásadním smyslu směšovat s jeho sociálními náhražkovými výkony. Intelektuální sebeovládání za prvé nemusí být vůbec morální povahy, nýbrž může pocházet z chytrého výpočtu; a intelektuální věcnost se rozvíjí již jako taková na půdě svědomí. Tak lze sice snahy Mitscherlichových o ""relativizaci morálky"" hodnotit in concreto pozitivně, protože se obracejí proti ustrnulým socializovaným ideálním výtvorům, riskují však, že na základě určité obranné pozice vyvolají principiální nejasnosti o podstatě těch výkonů, které kontrolu pudů teprve umožňují. * Ve všech zmíněných fenoménech je viditelná dnešní evropská ztráta světa, ztráta původní půdy, na níž se lidský pobyt pohybuje. Ztráta není jako taková viděna či pociťována, tváří se pozitivně, vykazují se výkony, prokazují pokroky, podporuje se život. Vůbec nemá být popíráno, že tato tvrzení platí; nalézáno je mnohé, nikdy však to, co a kvůli čemu hledáme. Útěk k věcem a strukturám je negativním dosvědčením přítomnosti tajemství, před kterým se utíká. Právě tím se však vyznačuje evropský duch, který se před třemi sty lety vydal na cestu ovládnutí světa, který chce chápat a ovládat věci z věcí, jako by nebylo světa, a v tomto bodě se zásadně odlišuje od všech ostatních kultur lidstva. Svéráz tohoto ducha tedy narýsovat lze; dokázat jeho supremacii na základě tohoto svérázu je však nemožné. Prokletím evropského ducha je, že se utíká k věcem, nenachází je však; že je zapleten v sobě tam, kde se domnívá, že dospěl do otevřené oblasti; že - naplněn sám sebou - není s to chápat druhé, a proto ani sebe sama. Prostředků, jak se zmocnit světa, našel mnoho a účinných, avšak posloužily mu, jak vidíme po zániku Evropy, mimo jiné k sebezničení. Evropa jako moc ovládající svět již neexistuje; avšak duch, který ve víře, že činí něco pozitivního, tolik zničil, trvá dál a snaží se podrobit si celé lidstvo. Zobecnění tohoto ducha v sobě skrývá obecná nebezpečí, jejichž názorné specimen skýtají nejnovější dějiny Evropy. Dnes je toto zobecnění faktem, který se zdá nezvratný. Zdá se, že všechny mimoevropské národy po tomto duchu žádostivě sahají v naději, že u něho najdou pomoc ve své chudobě, bídě a ve svém strádání. Je možno přijmout jeho dobrodiní a nepropadnout přitom do nejhorší nouze, která vyúsťuje v masivním útisku života a ničení? Je možné kvůli prostředkům k životu dopustit, aby se sám život vyprázdnil? Přítomné úvahy nejsou žádnou konstruktivní filosofií dějin. Nechtějí být ničím jiným než zamyšlením Evropy nad sebou samou. Na této cestě se nechaly vést jednou z posledních velkých sebereflexí evropského ducha, úvahami Husserlovy knihy o krizi. Nejde však o to – jako je tomu ještě u Husserla - poskytnout obecné řešení problému, nýbrž zkoumat, kde by mohla vysvitnout možná šance. Husserlův pokus hlouběji založit racionalitu vědy nás přivedl k problematice životního světa. Kritickou úvahou jsme však objevili, že životní svět v Husserlově smyslu je abstrakcí stále ještě vedenou jednou ze zvláštních funkcí vědy; objevili jsme, že jeho životní svět není svět ve vlastním slova smyslu, že svět jakožto vlastní fenomenální rovinu postrádá, netematizuje jej, že na něj zapomněl. Proti problematice životního světa se obracíme s toutéž kritikou, kterou Husserl sám namířil proti přírodovědeckému ""pravému světu"": zapomnělo se na jeho základ. Dokud nebude tento základ společný všem nejrůznějším formacím lidstva vydolován z dlouhého zapomnění, není ovšem žádný skutečný dialog mezi ""kulturami"" a ""lidstvy"" možný; neboť místo aby se směřovalo k tomu, co je společné, vychází se v ""rozhovoru"" z toho, co je jednomu z účastníků vlastní a co je pro něho specifické, a to se vydává za obecné. Viděli jsme, že Husserl sám tomuto nebezpečí podlehl, že vydával ideál evropského ratio za obecné uskutečnění lidstva. Zobecnění Evropy musí vést nutně k vzájemnému střetávání kultur, a tím k obnovení vážnosti, s níž se bude přistupovat ke kulturním tradicím, které jsou považovány za nedůležité a mrtvé a které dávají evropské myšlence nezbytný faktický podklad: nikde totiž nenaráží Evropa na nějakou prázdnou tabuli, všude již bylo nějaké dílo vykonáno, všude již je nějaký právě tak aktivně zformovaný svět. Svět tu sice není uchopován v reflexivně pojmové podobě, nicméně není ani rozmělněn na drobné mince věcných zkušeností. Všude zde žije ještě smysl pro tajemství světa, všude žije vědomí polydimenzionality jednoduchého, ale nevyčerpatelného života. Je nyní třeba odůvodnit, že jistý duch, jisté pojetí člověka je vhodné k tomu, aby se opět mohla účinně projevovat tato originalita, tato ""vlastní hodnota"", tato svébytnost tradic, které dosud byly zapomenuty, avšak nyní se znovu objevují v důsledku zobecnění Evropy, které zároveň otřásá její zahleděností do vlastní velkoleposti. Činnost některých moderních etnologů a etnosociologů výmluvně svědčí o tom, že se nyní začíná chápat, jak je důležité originalitu těchto mimoevropských tradic zachovat. Namísto mnoha jiných stačí jmenovat jen Lévi-Strausse. Tomuto strukturalistickému sociologovi je velmi vzdálena kritická reflexe o základní struktuře evropského ducha, o jakou se zde pokoušíme my, on se pokouší tuto svébytnost ospravedlnit z pozice evropské myšlenky pokroku samé. Možnost kulturní kumulace výkonů závisí podstatně na kontaktech mezi různými tradicemi, a pravděpodobnost kumulace předpokládá zachování této rozmanitosti základních hledisek, jimiž se lidé řídí, když utvářejí své životy, své životní příběhy. Tato myšlenka je chytrá a rozumná, předpokládá však, že jsme s to uznat tyto vzdálené tradice s jejich principiální ne-objektivitou (která nikterak nevylučuje věcné poznání) a nechat je žít z jejich svébytného životního centra. K takovému postupu v podobě formulace tohoto problému dala podnět kritická úvaha o Husserlově pojetí životního světa. 1) Z německého originálu přeložil Karel Novotný. (Pozn. vyd.) 2) Následující odstavec vložen do rukopisu na zvláštním nečíslovaném listě. (Pozn. vyd.) 3) Srv. E. Husserl, Zur Phänomenologie der Intersubjektivität, II, in: Husserliana, XIV, vyd. I. Kern, Den Haag 1973, str. 154–158. (Pozn. vyd.) 4) Alexander a Margarete Mitscherlich, Unfähigkeit zu trauern. Grundlagen kollektiven Verhaltens, München 1968. (Pozn. vyd.) E. Husserl, Die Krisis... , cit. výše. (Pozn. vyd.) F. Nietzsche, Nachgelassene Fragmente 1887-1889, in: Sämtliche Werke (KSA), cit. vyd., sv. 13, str. 189. (Pozn. překl.) E. Husserl, Die Krisis..., cit. vyd., str. 130 [česky: Krize..., cit. vyd., str. 149]. Tamt., str. 131 [česky: str. 151]. G. F. W. Hegel, Phänomenologie des Geistes, Einleitung, in: Werke, sv. 3, Frankfurt a. M. 1969–71, str. 72; česky: Fenomenologie ducha, přel. J. Patočka, Praha 1960, str. 98. (Pozn. vyd.) --------------- ------------------------------------------------------------ --------------- ------------------------------------------------------------",0
1537,2652,Evropa a její dědictví. Skica k filosofii dějin,1976,"Evropa a její dědictví1 (Skica k filosofii dějin) (1976) I. Evropa, která ke svému vybudování potřebovala více než jedno tisíciletí, se během několika století zevnitř rozlomila a nakonec se v průběhu pouhých třiceti let zničila dvěma světovými válkami. Rozpad tohoto útvaru, který po jistou dobu ovládal planetu a planetární éru vůbec umožnil a pak nedůstojným způsobem zmizel ze světové scény, je patrně největší událostí světových dějin. Snad se dá dokonce mluvit o konci veškerých světových dějin, možná je tu však i počátek něčeho zcela nového. Stále častěji se mluví o ""době poevropské"". Přitom je - především pro filosofa - zarážející, že tato událost v celém svém rozsahu téměř nebyla problematizována. Literatura o jednotlivých fenoménech konečné fáze fašismu nebo doby mezi oběma světovými válkami a doby poválečné se rozrostla do nepřehledné míry, stranou nicméně dosud zůstala úloha pojmového vypracování a prodiskutování tohoto komplexu, této velké souvislosti smyslu, kterou tvoří Evropa. V této skice se pokoušíme sledovat vzestup a pád Evropy z hlediska určitého aspektu filosofie dějin. Sledujeme přitom následující základní myšlenku: radikální reflexe, která se ustavila pouze v Řecku, bojuje v evropském světě proti nereflektované, nefilosofické zkušenosti, tuto zkušenost formuje, stále nově se s ní vyrovnává - to je proces, který určuje vnitřní a vnější osud Evropy. II. Na prahu počínajícího 19. století, v předvečer definitivního rozpadu ""Římské říše národa německého"", již Evropa není státem.2 Evropa zde znamená především ""Západní Evropa"", jednotný politický a duchovní útvar vzešlý z křížových tažení proti islámskému a byzantskému světu. Teprve v těchto válkách se utvořila západní Evropa a upevnila se do té míry, že nezaniklo vědomí její jednoty ani v dobách evropského partikularismu, kdy se začaly tvořit moderní suverénní státy. Duchovní původ Evropy však v těchto historických dějích hledat nelze. Válkami stvrzenou jednotu západní Evropy charakterizoval zevnitř dualismus světské a duchovní moci. Obě moci či síly byly spojeny v myšlence jedné Svaté říše. Tato myšlenka však nebyla výlučně západoevropská; působila totiž rovněž v byzantské i v islámské mocenské oblasti. Jen se tam vyvinula jinak. Ve východořímském či východoevropském světě nikdy fakticky nedošlo k oddělení mocí. Proto měla světská moc sakrální charakter a církev světskou autoritu. A v islámu, který částečně navazoval jednak na proroctví Starého zákona, jednak prostřednictvím arabských filosofů na platónskou myšlenku státu, sloužila světská moc výhradně k násilnému ustavování jednoho státu věřících. Z těchto třech verzí myšlenky světových dějin zabralo nejvíce času formování myšlenky západoevropské. Křesťanská verze myšlenky sacrum imperium vyústila v theologii dějin, která se dochovala v epištolách k Židům a k Římanům. Zde se židovský Starý zákon, smlouva Židů s Bohem, staví proti přirozenému zákonu či přirozeně racionální etice morálních zdatností, zdůrazňované stoiky. Nad oběma těmito naukami ční zákon nový, radostná zvěst Nového zákona. Když však představa eschatologie začala pozvolna ztrácet na síle, bylo nasnadě pojmout nyní onen Nový, z transcendentní, absolutní pravdy odůvodněný zákon jako základ velkého politického programu dalšího vývoje celého lidstva - tehdejšího orbis terrarum. Tento program se neměl uskutečnit pouze v nitru každého jednotlivého člověka, měl se navenek projevit ve dvou společenstvích, ve společenství věřících a ve světském státě, který byl určen k podpoře tohoto společenství a koncipován z toho důvodu jako stát universální. Kdo se přihlásil k tomuto universálnímu konceptu, byl Evropanem, lhostejno, k jakému kmeni patřil, jaká řeč mu byla přirozeně vlastní či jaké společenské postavení v tom kterém feudálním systému zaujímal. Vytrvalý boj pozdní římské říše o politickou jednotu po zmatcích stěhování národů nabyl duchovní dimenze, když se v sedmém století oddělila západořímská církev od východořímské a když se arabskými výboji násilnou cestou rozšířil islám. Existuje velmi přitažlivá, byť obecně ne všude uznávaná teze Pirennova, že imperium romanum bylo skutečně zničeno, teprve když Arabové ovládli životní nerv říše, nejdůležitější dopravní spojení: Středozemní moře. Tím bylo franské císařství, nástupce římských císařů, přinuceno zaměřit svou aktivitu na sever, případně na severovýchod. Nyní mělo možnost přenést novou myšlenku říše do Saska, Čech, Pannonie atd. Vzniklo nové silové pole. Divadlo světa se rozšířilo daleko za hranice bývalé římské světové říše. Přitom se západní Evropa tvrdě ohraničila proti druhé, východní Evropě. Politický a duchovní boj za samostatnost a nadřazenost církve vytvořil neslýchaný prostor pro svobodu duchovního rozvoje západní Evropy. Právě křížová tažení vydávají svědectví o tom, že tato Evropa nejen brzy silou a tvárností překonala druhou Evropu, spočívající na druhém monolitickém Římu, ale že byla rovněž s to vítězně se bránit před islámskou verzí Boží říše. A to je patrně to, co měl Hegel na mysli, když napsal, že Evropa během křižáckých tažení byla jedním státem. V křižáckých taženích bylo Středozemní moře opět vyrváno z rukou Arabů. Atény byly přitom důležitější než Jeruzalém, a ve čtvrtém tažení byl dobyt Cařihrad. Toto tažení však přineslo zvrat, nepociťovaný císařskou Evropou zprvu negativně, který nicméně zamořil navždy její vztah s Cařihradem a později měl přijít ještě západní Evropu draho. III. Co však byla ve svém jádře myšlenka sacrum imperium? Není snadné souhrnně odpovědět na tuto otázku. Každá ze tří verzí má svůj ráz a odlišný původ. Ve všech je však živá myšlenka universální říše a státu založeného na poslední pravdě. V islámské verzi je tato poslední pravda čerpána z prorocké tradice, kterou pak arabští filosofové interpretovali ve smyslu platónského státu. Křesťanská verze navazuje na imperium romanum, které uzavírá epochu hellenismu s jeho imperialismem opírajícím se o nadřazenost řeckého ducha. Výkony tohoto řeckého ducha se reflektují a uvědomují ve filosofii. Vlivná hellenistická filosofie, stoicismus, si vzala za vzor platónskou nauku kladoucí si za úkol sebezpytování a důslednou sebereflexi člověka. Podle stoicismu však filosofie nemá konstruovat ideální stát, nýbrž výchovou člověka fakticky existující světový stát pozvednout na úroveň státu ideálního či alespoň právního. S tímto universálním státem byl ztotožňován Řím. Řím však byl posedlý myšlenkou vlády; byl závislý na etnickém základu, omezeném teritoriu a určité formě správy. Kromě toho se opíral o soukromé vlastnictví. Není proto divu, že mezi takovým státem a stoickým cílem pozvednout toto impérium na úroveň státu dobra a spravedlnosti vládlo veliké napětí, které se ve svých filosofických spisech pokusili překlenout až Cicero a později Seneca. Odcizení mezi státem a lidem však ve skutečnosti narůstalo. Myšlenka sacrum imperium na římské půdě je symptomem toho, že stoický výchovný program do značné míry ztroskotal. Pokus pozvednout římský imperiální instinkt něčím, co přesahuje libido dominandi, do oblasti, kde nemůže být řeč o instinktech, nýbrž o pravdě, a to o pravdě absolutní, tento pokus poukazuje dále, na dědictví dřívější a hlubší, než je dědictví římské. Toto hlubší dědictví se, jak známo, odvozuje ze dvou zdrojů, z Řecka, z jeho filosofické reflexe, a z židovství. Bylo by přepjaté, kdybychom chtěli hájit tezi, že existuje vpravdě jen jeden zdroj, totiž řecká filosofie. I židovství muselo však být nejprve hellenizováno, aby vůbec mohlo plnit svou roli jakéhosi fermentu. Náboženství čirého dobra a stát spravedlnosti jsou původně výlučně řeckým myšlenkovým statkem, který - což je důležité - se nám zachoval v jasné, pojmové formě. V této myšlence ryze morálního náboženství a dosud neuskutečněného státu spravedlnosti vrcholí řecká reflexe, podle níž člověk má žít jak ve svém myšlení, tak i ve svých skutcích pro čistou pravdu, pro náhled do skutečně jsoucího. Tato myšlenka sama však vzešla z vytrvalé reflexe o velikosti a katastrofě řecké polis. V polis se prokázala převaha duchovního génia Řeků proti přesile předoasijských raných kultur. Řecký duch však zároveň trpěl svými vlastními rozpory a vnitřními napětími, jimiž se nakonec zničil (Peloponnéská válka). Připomeňme Platónovu reflexi o Sókratovi a jeho osudu. Konflikt mezi státem a člověkem žijícím skutečně pro pravdu, pro ideál, byl dokonce i v jednom z nejlepších městských států nevyhnutelný. Pro Platóna z toho vyplynula potřeba zkonstruovat ideální stát spravedlnosti, sebeurčení a statečnosti, aby se život v pravdě také jednou mohl stát skutečností a aby lidstvo mohlo být osvobozeno od bludu, do něhož se svou vinou zapletlo. Polis ležela ve zlém, a její soud nad opravdovým a spravedlivým člověkem vynesl zároveň soud nad ní samou a znamenal její vlastní odsouzení. Spojíme-li tento mýtus o Sókratovi, jak jej líčí Platón v Apologii a druhé knize Ústavy, s myšlenkou sacrum imperium, dostaneme z tohoto spojení celý koncept křesťanského mýtu o vykupiteli. IV. Spravedlivým a opravdovým se však člověk stává tím, že se stará o svou duši. Starost o duši lze považovat za bytostné klasické dědictví Řeků. Starost o duši znamená: pravda není jednou provždy již tu ani nestačí se s ní ve formě mínění a vět prostě obeznámit, nýbrž pravda je věcí rozumově zpytující, celého člověka se týkající a celého člověka obsahující praxe. Je praxí v její nejpůvodnější podobě. Péče o duši se typově vyformovala v řeckém myšlení ve dvě podoby. U Démokrita a Aristotela má tento smysl: nezakaleným pohledem pohlížet na věčný světový řád, a tím se podílet na způsobu existence, který je vlastní bohům. U Platóna pak má tento smysl: duchovní pohled zaměřit na věčnou ideu dobra, aby se tím duše sama vymanila z času, a realizovala tak základní možnost, která je v ní založena; je totiž bytostí, která má sama v sobě původ pohybu, je bytostí, která je samopohybem, a proto je s to ručit za to, co ze sebe činí. Starost o duši je zralým plodem reflexe. Je jasným výrazem nahlédnutí, že být ve světě vědomě a vztahovat se ke světu jako něčemu skutečnému znamená pro člověka radikálně, od základu změnit celé porozumění bytí a sobě samému a řídit se přitom měrou, kterou dává samotná jsoucí pravda. Proto mohl Platón říci: vědění je praktická zdatnost. Toto je filosofický obsah řeckého dědictví, který lze rovněž vyjádřit Husserlovými slovy: mínění je třeba korigovat náhledem, nikoli naopak. V tomto smyslu mluvil Husserl o svérázu Evropy: na rozdíl od všech ostatních kultur nepřejímá pouze a nereprodukuje neprohlédnuté tradice, nýbrž důsledně usiluje o nahlédnutí a o přetváření tradice na základě náhledu, kritického zkoumání jádra její pravdy. Snad by se dalo dokonce říci, že jedině díky tomuto dědictví přestál duch Západu obě katastrofy antického světa (zánik polis a zánik římské říše). Zároveň však toto dědictví přispělo ke generalizaci evropské životní formy a evropského životního prostoru touto formou prodchnutého. Stoická verze péče o duši získává v římské říši podobu úsilí o právní poměr v oboru celé oikúmené. Základ ""přirozeného"" práva či mezinárodního práva se tak vposled odvozuje z klasické attické filosofie. Křesťanské sacrum imperium otvírá navzdory organizační labilitě a pestrosti svých administrativních forem přístup do nevídané krajiny ryzí duchovnosti daleko většímu a rozmanitějšímu lidskému společenství, než jakým kdy bylo společenství římsko-středomořské. Otvírá krajinu ryzí duchovnosti, která proniká vnitřního člověka, ale zároveň jej zkázňuje a poutá. Za zmínku stojí fakt, že toto západní sacrum imperium zůstalo neurčitým útvarem, něčím mezi státem a nadstátní organizací. Zatímco církev představovala jak směrem dovnitř, tak navenek tuhou organizaci a na čas zcela pokryla Evropu hustou sítí svých institucí, byla světská moc v západní Evropě silným, tuhým útvarem pouze ve svém středu, tvořeném většinou germánskými národy, a i to jen na přechodnou dobu. Mocensko správní nároky vycházející z tohoto centra směrem k periferii slábly, aniž tím ovšem universální idea ztrácela svou jednotící sílu. Z tohoto důvodu ovšem skýtala říše prostor všem možným etnickým skupinám, nejrůznějším duchovním formám a kulturním prvkům. V. Šestnácté století znamenalo pro Evropu přelom. Starost o duši začala zvolna ztrácet svou dosud proklamovanou dominanci. Do popředí zřetelně vystoupilo jiné téma, které mělo sice kořeny v římské oblasti vlastnictví a vládnutí, avšak hrálo tam vždy podřadnou roli. Nyní se naproti tomu stále více uplatňuje ve všem, na poli politiky, teorie státu a ekonomie ve stejné míře jako na poli vědění a víry. Nikoli starost o duši, o bytí, nýbrž starost mít, starost o vnější svět a ovladatelnost přírody tvoří styl této doby. Úzké meze naší úvahy nám zde bohužel nedovolují rozvíjet vnitřní dialektiku křesťanských a světských motivů, z nichž vzešla starost mít. Zdá se nám však nepochybné, že iniciační úlohu sehrála expanze do zámoří. Vzápětí ukážeme, že to nijak nevedlo ke stagnaci evropského života ve vztahu k Východu. Proměna stylu v myšlení a jednání nastala tehdy, když byla objevena Amerika. Tento objev vedl k netušenému rozšíření světové scény. Došlo k nesmírně ničivému střetu kultur, ke střetu s předkolumbovskou kulturou, která, téměř bezbranná, byla vydána na pospas dobře promyšlené organizaci, síle zbraní a řemeslným schopnostem Evropanů a která byla - byť ne zcela fyzicky likvidována - přece duchovně zcela vyhlazena. K tomu přistoupilo v době reformace agresivní uplatňování křesťanské víry ve světě, které se stalo principem expanze evropských vystěhovalců na severoamerickém světadílu, ba hnacím motorem jejich dobývání tohoto kontinentu od jednoho oceánu k druhému. Panovalo totiž přesvědčení, že morální ctnost je odměňována na tomto světě, že bůh je bohem mravně ctnostných, tj. úspěšných. V rámci našich úvah zaujímá významné místo slavná teze, že toto přesvědčení přispělo ke vzniku nové hospodářské organizace, založené na kapitálu, který již nebyl vázán na osoby, nýbrž na věci. Bacon nalezl přiléhavou formulaci pro duchovní proměnu této doby, která se daleko vzdálila starosti o duši: vědění je moc. Jen účinné vědění je vědění skutečné. To, co Aristoteles formuloval pro vědění praktické a zhotovovací, platí nyní pro vědění vůbec. Každé vědění je věděním o tom, jak dosáhnout jistého účinku v jevovém světě. Takové vědění nás má uvést zpět do ráje, do pozemského ráje vynálezů a život ulehčujících nápadů. Má nám dát schopnost utvářet možnosti existence podle našich potřeb, přičemž potřeby nejsou nijak vymezeny ani omezeny. Descartes pak dochází k závěru, že pravé vědění nás má povýšit na pány a majetníky přírody, a zdůrazňuje, že takové vědění je matematické povahy nebo matematické vědění (jehož duch se, dodejme, již dávno změnil) napodobuje. VI. První suverénní státy se silnou centrální mocí, které vznikly na západním okraji sacrum imperium, se staly obranným a branným zařízením utvářející se majetkové hierarchie, jehož účelem bylo - podle pozdější Hegelovy formulace - zajistit majetek společnosti. Nakonec není již pro expandující západní Evropu žádné universální duchovní pojítko. Každý pokus tuto duchovní jednotu a autoritu nahradit hegemonií moci skončil nezdarem - zcela zřetelně to ukázaly náboženské boje třicetileté války. Čím více se rozšiřovala světová scéna, tím více byla vnitřními plameny zachvácená ""Svatá říše římská národa německého"" vytlačována z centra na východní periferii. O ústřední postavení usilovala Francie. Jako pevně organizovaná síla představovala neutrální protiváhu proti obrovsky rozrostlým dvojsvětovým državám Španělska a Anglie. Když se Nová Anglie odpoutala od své mateřské země a začala realizovat příslib nové, člověka hodné organizace společnosti, neznající žádné sociální hierarchie starého ražení ani využívání a zneužívání člověka člověkem, jde nejen Novým, nýbrž i Starým světem záchvěv naděje v propukající revoluční epochu. Zatímco Francie dokázala, počínaje třicetiletou válkou, úspěšně vytlačovat říši z jejího středu na východ, kde Turci na sebe vázali všechnu politickou a vojenskou energii Habsburků, podařilo se Rusku mezitím rozšířit svou moc až na Sibiř. Posunulo se však i směrem na západ a začalo uplatňovat svůj vliv. Vyčkalo nejprve na polský vpád, aby mohlo udeřit; poté rozdrtilo švédskou moc a v 18. století předhodilo rozdělení Polska jako návnadu Rakousku a Prusku. V Rusku procitla ke svému druhému životu druhá, imperiálně východní Evropa. Bojovala o evropské dědictví dávno předtím, než se o tom v 19. století začalo mluvit. VII. Západní Evropa pracovala v duchu nové ideje vědění na radikální rekonstrukci všech svých idejí, veškeré své teorie i praxe, své vědy i politické organizace. Tento proces, nazývaný obvykle ""osvícenství"", dosáhl v poslední čtvrtině 17. století tak pokročilého stadia, že muselo dojít ke krizi evropského ducha. Ta se projevila liberální ideou státu, čistě sekulární chronologií, kritikou Bible a racionálně skeptickým tiskem. V zásadě se tím však Evropa jen přizpůsobila svému novému mocenskému postavení ve světě. Z výtvorů tohoto nového idolu vědění mělo největší dosah působení nové matematiky. Tato ""algebra moderny"" byla prodchnuta ideou obecnosti, jakou starověk neznal. Je to formální obecnost vylučující zvláštnost. Na tuto obecnost se zaměřila matematická a experimentální přírodověda. Historie budovala na kritice pramenů a nemilosrdně požadovala přesné objektivní líčení faktů. Kritika tradic tím dosáhla nevídaně ničivé síly. Zatímco ještě renesanční vědci jako Kopernik a Galilei pociťovali spjatost s antickou tradicí a přitakávali péči o duši, ve vědě následující doby mizí tyto vazby beze stop. Rozhodujícím způsobem k tomu přispěla sama katolická církev, když ve sporu o heliocentrický systém navrhovala a důrazně podporovala pragmatické řešení konfliktu vědeckého svědomí, místo aby dala najevo, že jako duchovní autoritu je ve všech oblastech třeba uznávat nepodmíněnou pravdu. Nová věda zaměřená na účinné ovládající vědění je co do své bytnosti technikou. Kritériem této vědy je úspěch, proto se důsledně snaží vytvářet technologie a projevovat se technickými výrobky, vynálezy a zařízeními. Čím více tento způsob myšlení proniká, tím zřetelněji zatlačuje metafyzické myšlení, které se v 17. století ještě jednou, ale marně pokusilo dosáhnout staré cíle - poznání boha, duše a nesmrtelnosti - novými myšlenkovými prostředky. V 18. století se Spojené státy americké, které provedly první novověkou revoluci korunovanou úspěchem, a Francie staví do čela radikálního osvícenského hnutí. Novum revolučního věku, myšlenka revoluce, je jistě nepochopitelné, nevezme-li se v potaz fakt samostatnosti Nové Anglie (H. Arendtová). Francie myšlenku revoluce přejímá z těchto rukou a dává jí ve své revoluci sociální ráz - vysmívajíc se všem Voltairům, kteří by byli velmi rádi, kdyby se kritika tradice zastavila před budovou společnosti a nezasahovala do jejího uspořádání. VIII. Spojení technologie a kapitalistické organizace práce vede nejprve v Anglii, později pak v celé západní Evropě k takzvané průmyslové revoluci. Evropa se stala spotřebitelem suroviny z celého světa, do něhož naopak dodává průmyslového zboží. Anglie na tom založila velikou světovou říši, která však, jak dnes víme, neměla dlouhého trvání. Odvrátila se od kontinentální Evropy, čímž přiměla ostatní svět, aby spolupracoval na stavbě jediné evropské moci. Jestliže až dosud byly možné války evropské, třebaže jejich význam nikdy nebyl pouze evropský, po průmyslové revoluci měl téměř každý válečný podnik charakter události světové. Napoleonské války učinily zjevným světový význam revoluce ve Francii a směřování této revoluce ke světové vládě. Francie se pokusila tento nárok uskutečnit. Protože její revoluce je v jistém smyslu prodloužením severoamerické, lze napoleonské války označit jako první otevřený spor dědiců Evropy na evropské půdě. Jen přivolání Ruska na pomoc umožnilo mocnostem západoevropského ancien regime zastavit nápor Francie a Napoleona odkázat do patřičných mezí. Tím bylo Rusku poprvé přiznáno vládnoucí postavení v mocenské struktuře Evropy, o které od svých imperiálních počátků usilovalo. Stará Evropa byla rozdrcena, její historické organismy se rozpadly. Vrátil se klamný klid. Anglie se zajímá jen o budování své zámořské moci. Poražená Francie se zabývá sebou samou, svým restaurováním. Prusko a Rakousko jsou samostatné státy díky ruské ochraně. - Tak vypadá první pax russica v Evropě. Hegel si jednou položil otázku, zda to bude jednou Amerika či Rusko, komu připadne dědictví Evropy. Teprve Tocqueville však tuto alternativu rozhodl.1 Viděl v tendencích k rovnosti a v racionální organizaci sociologicky konkrétně to, co Ameriku činí obrazem budoucnosti celého lidstva. Tak se setkala Evropa s tváří své budoucnosti nejprve pohledem na Západ, ačkoli druhá Evropa by přece bývala mnohem blíž. Ta si však zachovala až do revolucí 20. století svou tvář Sfingy. Dříve, než se nyní pokusíme vylíčit Evropu jako bojiště nových mocností, chceme krátce připomenout poslední pokus o záchranu, k němuž na půdě umírající ""Svaté říše"" došlo. Ten spočíval v problematizaci osvícenství, v tázání a ve varování Evropy před osudným vývojem směřujícím k jejímu zvnějšnění, k primátu vlastnění. Mám na mysli vzmach německého ducha v letech 1770-1830. IX. Síla a hloubka osvícenství tkvěla bezpochyby v něčem, čeho si starší reflexe založená v řecké starosti o duši nevšimla, totiž v obratu k jednotlivému, zvláštnímu, k vnějšku, ke světu a v odhalení těch principů a postupů, díky nimž bylo možné racionální, průzračně metodickou cestou vybojovat na vnějším světě, na přírodě jejich struktury a zákonitosti. A skutečně, vědění o přírodě bylo tímto způsobem rozšířeno. Jakkoli se nové vědění od starého odlišovalo, přece tu je něco společného, nárok na závaznost. Reflexe o tomto vědění - mělo-li být skutečně jako vědění ospravedlněno a nebýt pouze přijímáno jako záhadná a s námi si pohrávající přírodní moc, které se tak či onak přizpůsobujeme - tedy musela nutně vyústit zpět do řečiště staré reflexe, starosti o duši. Tato radikální reflexe nechtěla již být pouze velkolepou zkušeností duše se sebou samou, nýbrž chtěla vystupovat jako věda, jako zavazující, přísnými pojmy operující myšlenkový čin. Kantova Kritika čistého rozumu proto měla vést na práh metafyziky jako vědy. Fichte napsal ne jedno, nýbrž hned několik Vědosloví a Hegelova Fenomenologie se měla původně jmenovat Věda o zkušenosti vědomí. Tyto počiny německého idealismu nechtěly úplně odmítnout osvícenství a navrátit se do předvědeckých časů, chtěly mu přiznat jisté legitimní pole působnosti, vymezit je, určit jeho dosah. V reflexi samé, v prohloubené reflexi chtěly navíc nalézt a určit místo, kde by mělo být vypracováno nové legitimní pole spekulativního rozumu. Osvícenství mělo být akceptováno, pokud jde o přírodu, vedle toho však měl dostat svá práva duch se všemi svými předměty: s morálkou, uměním, dějinami atd. Na této základní intenci nic nemění okolnost, že se hranice mezi oběma poli často stíraly. Romantika překypující objeveným duchovním světem naproti tomu odmítla osvícenství vůbec. Poezii, fantazii, mýtus povýšila na základní mocnosti života. Tento myšlenkový vývoj, jakkoli byl jednostranný, určoval ještě i pozdní 19. století ve všech jeho uměleckých a duchovních pokusech - a nejen u Němců. Toto kypící Německo se ukazuje jako zem, do níž se stáhl duch po krizi revoluční anarchie a v níž prošel kúrou, které si naléhavě žádala svoboda, měla-li se zbavit radikálnického ostří a získat opět lidskou tvář, lidskost. Naděje se však nesplnily. Naopak. Idealismus a romantika bezděčně podpořily a upevnily jazykově nacionální partikularismus šířící se v 19. století, který se opíral o teorie národního ducha jakožto přirozené vlohy působící v každé specifické kultuře. Z téměř všech velkých výdobytků německého obratu do nitra vytloukl kapitál reálný boj o dědictví Evropy. Tak byla zneužita myšlenka duchovní individuality k partikularistickým účelům; dialektika se stala páteří revolučního boje ""čtvrtého stavu""; myšlenka státu jako vtělené ideje se stala modlou státní suverenity neuznávající žádnou opozici ani jakoukoli vyšší instanci. Přesto lze říci, že právě popsaným pohybem se ""Svatá říše římská národa německého"" rozloučila se svým pozemským bytím tak důstojně, že to v celé Evropě o jedno století později mohlo u jejích následovníků budit závist. Srdce staré Evropy je velké i na smrtelném loži. X. Evropa se tedy vrátila po napoleonských válkách, zejména pod tlakem Ruska, ke zdiskreditované, nyní již nedůvěryhodné ""legitimitě"". Vynořil se však starý stát. Proti francouzské hegemonii se bojovalo apelem na partikularitu krajinných a regionálních tradic, apelem na patriotismus, v reakci na osvícenství byla vzývána tvůrčí spontaneita národů. Tak bylo nyní oslavováno jako účel sám a domov člověka všechno to, co ve středověku mělo svůj příbytek a své místo ve velkých universálních institucích. Většinu evropských národů, především také na Balkáně, zachvátila touha po vlastním národním státě. Stranou tohoto nadšení zůstaly ty dva velké národy, které se již dávno sjednotily na národní řeči a vrostly do pevných státních útvarů - Francouzi a Rusové zůstali této stránky romantiky ušetřeni. Rusko si stejně tak znamenitým způsobem osvojilo západní vlivy, jako politicky přetvořilo své vlastní formy odstupu vůči Západu přijaté z byzantského imperiálního císařství, vůdčí myšlenkou byl přitom záměr převzít dědictví po úpadkové Evropě. Ruské myšlení 19. století sice váhalo mezi radikálním revolucionářstvím a tradiční teorií tradicionalismu, všem směrům byla nicméně společná myšlenka, že Západ je v úpadku a že Rusko je jeho dědicem. Předmětem sporu byly prostředky a cesty. Na západě evropské scény se sice ještě chvíli dařilo Francii vystupovat jako moc, která by ochránila Evropu proti ruské hegemonii (v krymské válce dokázala zatlačit Rusko do vyčkávací pozice), tím však jen na čas odvedla pozornost od opravdových problémů tížících západní Evropu. Francie si nevytvořila evropské porozumění, pokud jde o podporu snah o národní sjednocení (Itálie), ba neměla ani to nejmenší pochopení pro to, že stejně tak a s mnohem mocnější energií hledala své řešení i německá otázka. XI. Ta část západoevropských, zejména německých intelektuálů, která se stále ještě neodpoutala od nostalgie po Svaté říši římské nebo svůj pohled (někdy ze stejného důvodu) i nadále upírala na mocné Rusko, tedy spisovatelé jako Moses Hess, Haxthausen na jedné straně, konzervativci jako Jörg, Marlo, Konstantin Frantz a později liberál Fröbel na straně druhé3 nebyli nikterak s to své evropské sjednocující snahy učinit populárními, nebo dokonce docílit toho, aby reálně politicky působily. Západní Evropa se příliš ukolébala ve vědomí své mocenské převahy spjaté s vědou, technikou a průmyslem, jíž, jak se zdálo, Rusko ještě nebylo s to čelit. Tak byla ""hlavní síla"" kontinentu, praktické osvícenství, zapjata do reality partikularistického národního státu. Vlastní universalismus radikálního osvícenství se utíká do socialistického hnutí a sociologicko-ekonomické reflexe. Geniální myšlenka Karla Marxe zde poprvé vyzvedla význam třídní diferenciace, třídního protikladu a útlaku jednotlivců a skupin, třídního boje v jeho celém ostří určujícím veškerý chod dějin. Zanedbal však bohužel lidskou, mravní dimenzi a přiblížil svou teorii co možná biologickému naturalismu. Tato teorie, třebaže jedinečným způsobem spjatá s evropskou myšlenkou, představuje evropský vývoj hospodářství (a v závislosti na něm) i vývoj duchovní z hlediska monotónního tématu vykořisťování tak jednostranně, že se Marx mohl stát později bojovníkem všech protievropských hnutí. Místo toho by bylo bývalo lépe, kdyby byl uskutečnil to pozitivně universální, čeho měla Evropa tolik zapotřebí. XII. Slabost francouzské hegemonie v západní Evropě se vyjevila v neposlední řadě pruským řešením německé otázky. Nepřátelství mezi Francií a Německem, vlastně provinciální a odvádějící pozornost od pravých úkolů, vytvořilo v Evropě ohnisko nabité krajním napětím. Národní otázka byla totiž v Německu vyřešena jen zdánlivě. Prusko využilo národního hnutí ne proto, aby uskutečnilo jeho cíle, nýbrž aby dosáhlo svého vlastního cíle (založení říše). Protože šlechta vlastnící půdu a armáda, vojenská prestižní třída, určovaly charakter státu a společnosti a čtvrtému stavu nepřiznaly stejná práva ve společnosti, byly nárazy spojené s třídními protiklady tvrdší než jinde v Evropě. Se zvyšujícím se materiálním blahobytem průmyslové buržoazie se rozrůstal i produkt procesu hospodářského růstu, proletariát, který ohrožoval moc vládnoucích tříd. Ty se pokoušely svou moc uhájit tím, že obracely zájem celé společnosti na mezinárodněpolitické cíle a tomu přizpůsobovaly organizaci hospodářských energií. To mohlo být jednou z hlavních příčin katastrofy, která propukla roku 1914. Sociální krize se však nevyostřila pouze v Německu, kde vládnoucí třídy odmítaly jakékoli řešení sociální otázky. Mnozí spatřovali kýžené východisko v přenesení evropských problémů do masového měřítka a v promítnutí způsobu, jakým byla rozdělena Evropa, do rozdělení světa - neuvědomili si však, že takové východisko muselo vyjevit všechny dosud latentní antagonismy, dále si neuvědomili, že síly a prostředky celého světa byly zapnuty do smrtelně nebezpečného podniku evropského zápasu o vládu nad světem právě ve chvíli, kdy se od této Evropy všeobecného hlasovacího práva a velkých, dobře organizovaných politických stran začal mimoevropský svět učit umění zvýšit svou vlastní politickou váhu a postavit se na vlastní nohy. K sociální krizi přistoupila stále akutnější krize morální, jíž byla rovněž zasažena celá Evropa. Revoluční radikalismus usilující o převrat učinil součástí svého programu přesvědčení, že evropské státní instituce, politická a společenská kostra Evropy, spočívají na něčem, co již není hodno důvěry a poslušnosti. Tento radikalismus, který měl přece přinést nové evangelium lidstva, se však sám, pokud jde o pozitivní obsah, drží myšlenkových derivátů z evropského duchovního dědictví. Vybledlost a obnošenost dutých slibů vzala heslům tohoto radikalismu veškerou přesvědčivost. Bůh prohlášený za mrtvého slaví sice své smutné zmrtvýchvstání v tvořivé hmotě a dialektice materiální produkce, ale není tu žádná instance schopná kontrolovat jednotlivce v jeho snaze z tohoto všeobecného vojenského pochodu událostí něco vytěžit pro svůj individuální prospěch; svědomí a jiné sentimentality již totiž dávno objektivně ztratily svou sílu a svůj význam. XIII. Dostojevského hrdina Ivan Karamazov to říká přímo: nic není, všecko je dovoleno!2 Cesta, kterou se Dostojevskij pokouší otevřít odvoláním na tradiční Rusko, velikou obec, která drtí jednotlivce, jemuž ukládá jako pokání očistu v utrpení, je Západoevropanům uzavřena. Buďme přece upřímní, říká Nietzsche, pohleďme do tváře faktu, že jsme nihilisty, nenamlouvejme si, co není - jedině pak budeme snad s to přemoci mravní krizi, která v sobě shrnuje všechny ostatní krize, krizi politickou, sociální. ""Naše celá evropská kultura se již odedávna pohybuje s mučivým napětím, jež od desítiletí k desítiletí roste jako ke katastrofě: neklidně, násilně, překotně: jako proud, který chce ke konci, který se již nezamýšlí, který má strach zamýšlet se.""3 Pro Nietzscheho tkví nihilismus právě tam, kam Dostojevskij radí k návratu: v křesťanském znehodnocení tohoto světa světem ""pravým"", kladením ""vyšších"" nadlidsky objektivních účelů a cílů, příkazem odvozeným z absolutna: ""máš povinnost"". Jen tehdy, když se sami ponoříme do procesů hodnocení a přehodnocování světa, do vůle k moci, která věčně krouží v sobě samé a noří se do sebe sama, vytvoříme v sobě bytost, která nechá za sebou malomyslného a od světa odvráceného člověka a v tomto smyslu překoná nihilismus, znehodnocení tohoto světa. Dostojevskij a Nietzsche jsou oba nihilisty. Jeden přitakává asketickému odříkání se světa a věří v očištění jednotlivce nejen cestou bolesti a utrpení, ale i zlomení a zmaru; druhý nachází i v této cestě ještě vůli k moci, ten základ, na němž stojí tradičně evropské myšlení od 16. století, primát skutečnosti, sílu a účinnost před veškerou pravdou, a z tohoto názoru vyvozuje ten nejradikálnější důsledek: vnějšek, vlastnění je bytí. Dostojevskij navrhuje byzantské křesťanství, Nietzsche věčný návrat téhož jako řešení krize. Kořeny křesťanství však, jak jsme se pokusili ukázat, jsou řecké: objev duše, toho, co se v nás původním způsobem vztahuje k pravdě. Ostatně i věčný návrat téhož v zásadě předpokládá věčnost či vztah k tomu, co jest. Kritická filosofie a přírodní vědy nás přece poučily: v přírodě neexistuje žádná věčnost, jen úpadek. Věčnost stojí na jiném listě. Každý návrat k věčnosti předpokládá, že se k ní původním způsobem duše vztahuje. XIV. Naše úvaha o postupu Evropy od řeckých počátků by mohla být špatně chápána jako chatrně zkonstruované shrnutí dějin, pokud by nebyla rozpoznána filosofie dějin, která je tu mlčky předpokládána. Rozdělení procesu formování Evropy do tří stupňů: polis, Řím, středověká západní Evropa – je dáno určující řeckou myšlenkou péče o duši. Objev Ameriky, vystoupení nového vědění světského a ovládajícího, polarita mezi americky rovnostářským principem a třetím Římem (Rusko) na evropské půdě, rozpad evropských institucí (politickou, sociální, mravní krizí), úpadek ""Svaté říše římské národa německého"" - abychom se omezili na výčet podstatných hesel - představují zastávky na cestě odumírání této říše, této poslední velké vzpomínky na péči o duši. Poukazem na protiklad dvou řešení nihilismu, ruského a západoevropského, na protiklad Dostojevskij - Nietzsche, v němž je ztráta péče o duši vyjádřena a který je přece tímto negativním způsobem připomínkou péče o duši, uzavíráme tuto skicu, které shrnuje témata rozpracovaná jednotlivě v obsáhlejším pojednání.4 1) Z německého originálu přeložil Karel Novotný. (Pozn. vyd.) 2) Tento názor zastával již mladý Hegel. Ve své práci Die Verfassung Deutschlands říká o podstatě státu, že ani jednota zákonů, ani náboženství (aspoň v novější době) netvoří stát, ale že byly doby, kdy ""i ve značně chladné Evropě ... bylo náboženství vždy základní podmínkou státu. O ničem jiném neexistovalo žádné povědomí, bez něho by ona první jednota ani žádná jiná jednota či důvěra nebyla možná. A toto pouto se občas stávalo tak energickým, že dokonce národy, jež si byly cizí a žily v nacionální nezávislosti, častěji proměnilo náhle v jediný stát, který nejen jako posvátná obec křesťanská, též ne jako koalice, která spojuje v jednotu působení své zájmy kvůli nim, nýbrž jako světská moc, jako stát, dobyl svou vlast, vlast zároveň svého časného i věčného života ve válce proti Východu, jako jediný lid a stát"". – [G. W. F. Hegel, Werke, sv. 1, Frühe Schriften, Frankfurt a. M. 1971, str. 478.] 3) Srv. pozn. a), b), str. 94 tohoto svazku. (Pozn. vyd.) 4) Srv. především Kacířské eseje k filosofii dějin, str. 11-144 tohoto svazku. (Pozn. vyd.) A. de Tocqueville, La démocratie en Amérique, cit. vyd. (Pozn. vyd.) Srv. F. M. Dostojevskij, cit. výše. (Pozn. vyd.) F. Nietzsche, Sämtliche Werke (KSA), cit. vyd., sv. 13: Nachgelassene Fragmente Herbst 1887 – März 1988, Berlin / München 1980, str. 189. (Pozn. vyd.) --------------- ------------------------------------------------------------ --------------- ------------------------------------------------------------",0
1538,2653,Komentář k eseji Války 20. století,1975,"[Komentář k eseji Války 20. století] (1975) Vážení, když jsem to tak rychle přečetl, možná, že to nebylo zrovna nejšťastnější. Lépe by možná bylo vykládat to tím naším besedním způsobem. Ale těch věcí, které jsem chtěl říci, je na takový besední způsob trochu mnoho. Navrhoval bych, pokud vám z toho něco utkvělo, abyste si to rozmysleli, a máte-li hned nějaké dotazy, tak bych o ně prosil. Jinak by bylo možná dobře, kdybychom si o tom promluvili někdy jindy, aby na to bylo více času. Můj dnešní výklad se, jak vidíte, skládá z několika docela disparátních věcí. Byla tam jednak faktická, historická část, založená hlavně na výsudcích z pozoruhodného díla Fritze Fischera o německých válečných cílech za první světové války. Je to kniha dnes už deset roků stará, která je pořád nesmírně aktuální a nedoceněná, kniha, která, myslím, ukazuje první světovou válku v docela jiném světle, než jak jsme ji byli zvyklí vidět dosud, a to na základě dokumentů uveřejněných z celého dokumentárního materiálu německého ministerstva zahraničí z první světové války a k tomu ještě některých dokumentů rakouských tohoto typu. Druhá věc jsou frontové zážitky a třetí věc je filosofická reflexe nad těmito frontovými zážitky a jejich rolí v našem životě lidí dvacátého století, vesměs určeném válkou. Válkou, která si přivtělila i mír, takže fronty dnes jsou - ač ne v původním, fyzickém smyslu - neméně efektivní. Nejpodstatnější teze tu je, že v tom, co je na frontové zkušenosti, a následkem toho na válce, specificky toho druhu πόλεμος, co není viděno jenom z hlediska války jako prostředku pro..., nýbrž právě z hlediska toho, co válku dělá válkou, totiž to ničení lidského života v kvantu nikdy nebývalém, postavení lidského života do této situace ""před ničím"", že v tom je zárodek něčeho pozitivního, něčeho takového, co je třeba promyslet a najít v tom něco, co se obyčejně nehledá. Najít tam to, co sami účastníci frontového dění charakterizovali jako tak pozitivní, významné. A z tohoto hlediska jsem připomněl také některé motivy našich prvních přednášek. Tehdy jsem vám ukazoval, že z toho hlediska, jak jsem koncipoval vidění dějin, začínají dějiny takovým junctim mezi politickým a filosofickým životem. A toto junctim, spojení mezi filosofickým a politickým životem, je právě formulováno Hérakleitem pod titulem πόλεμος. Je to náhodou, že se v dněšní době vynořuje něco takového jako πόλεμος tam, kde se uvažuje o nejzákladnější, nejdůležitější zkušenosti dvacátého století, která je zkušeností války, z níž nemůže lidstvo ven...? Otázky žádné neslyším, tak půjdeme domů.",0
1539,2654,Poznámky posluchačů z přednášky Vznik a konec Evropy,1974,"[Poznámky posluchačů z přednášky Vznik a konec Evropy]1 Reflexe o Evropě - pokus o přiblížení současné situaci Reflexe o situaci: Na první pohled se zdá, že situace, to jsou věci, skutečnosti vnějšího rázu... V případě potápějící se lodi vnímáme situaci jako mořskou nekonečnost, špatný stav lodi atp., ale to situaci netvoří - tvoří ji naopak to, že se určití lidé vydali na cestu. Člověk je bytost situační. Prasituací člověka je být vždy v nějaké situaci. Něco takového nelze konstatovat u žádné jiné bytosti: situace zvířete je přec jen něco odlišnějšího; zvíře svou situaci neformuje, netvoří, nevztahuje se k ní svobodným způsobem; je v situaci jako v soustavě pružin, které je drží a nepouštějí. Naproti tomu člověk se ke své situaci aktivně vztahuje, formuje ji, tvoří, může si ji uvědomit, a už tím ji mění (což neznamená, že vždy k lepšímu) - reflexe! Reflexe je podmínkou, bez níž situaci nemůžeme vyřešit - situace je něco, co nám ukládá problémy - ze situace nereflektované do něčeho, co se stává průhledným... Jak analyzovat situaci? Individuální situace jsou pro nás irelevantní, i když mají určitou společnou strukturu. Nejde nám o obecnost, která je abstrakcí formálních situací individuí, jde o obecnost související s konkrecí našeho života. Partikulární situace ukazuje k situaci všech - totalita všech, kteří jsou v určité situaci - totalita lidstva. Situace je něco jako problém. Má v sobě něco nevyřešeného, něco, co je jakoby výzvou k nám, abychom se nějakým způsobem zachovali. Před situací nestojíme jako diváci, jsme její součástí, stojíme v ní, nikoliv nad ní či před ní. Celková situace. Existují odborné vědy (sociologie, historie...), které se snaží vypovídat objektivně. Věda je vědou, protože se zabývá svým tématem objektivně - člověk vůči němu stojí na distanc. Přírodní vědy se zabývají přírodou jako ryzím objektem. S naším subjektivním životem mají společné jen to, že jsme to my, kteří se takto na svět díváme, kteří ho analyzujeme, posuzujeme, rekonstruujeme: věda tedy musí nutně abstrahovat od situace, v níž člověk je. Máme-li si vzít poučení od společenských věd v tom, co nás zajímá v našich problémech, jak vysvětlit situaci, musíme tyto problémy jistým způsobem interpretovat, zeptat se jich na jejich vlastní situační původ. (Moderní sociologie - a neexistuje jiná než moderní, starší úvahy se týkaly státu, ne společnosti - vznikla z reflexe situace v moderní průmyslové společnosti.) Z objektivity nesituovanosti se problémy musí přesadit do polohy, v níž k nám mají promluvit, v níž dostávají plnější význam. Všichni žijeme v průmyslové společnosti; málokdo si však uvědomuje, jak je to nedávná realita a jak je odlišná od toho, v čem kdy člověk žil. Industriální společnost souvisí s kapitalistickým způsobem výroby (16. stol.), s moderní vědou, přírodovědou, což znamená období asi tří set let. Za tu dobu se však změnila tvář člověka, to, co jej obklopuje, změnila se celá koncepce poznávání, to, co znamená organizovat se, věřit, změnil se celý způsob výroby, pohledu na stát, náboženství, právo. Tento trend započatý před třemi až čtyřmi sty lety se valí dál i přes zarážky a kritické zjevy (nejen dvě války s nesmírným vypětím průmyslové moci a s vystupňováním vědecké invence, angažovaným do ničení života, ale i rozbory Římského klubu);i zdá se, že tento trend se mění na vědecky racionální ovládnutí skutečnosti, ovládnutí přírodní energie se všemi důsledky; ignoruje přitom všechna varování. Určujícím rysem naší civilizace je existence v této industriální společnosti a naším úkolem - chceme-li se orientovat - je situační analýza tohoto rysu. Analyzovat, to je i srovnávat s předešlými způsoby situace, s tím, co vedlo ke vzniku moderní průmyslové společnosti, tj. ke vzniku moderní Evropy. Tato civilizace vytvořila pojem ""pokroku"" a pokrokem se chlubí. Naše srovnání by mělo vést k tomu, zda není situace moderní společnosti úpadkem - už v počátcích přeměny v průmyslovou společnost se ozvaly otázky, zda je to pokrok, či nikoliv, zda je to pro lidstvo požehnání (Rousseau). Zvláštní řeč veďme o průmyslové revoluci, o rozvoji vědy a techniky... Naše doba je charakterizována jako revoluční - moderní myšlení je myšlení revoluční - revoluce neuznávající kontinuitu, ale proklamující zlom a zvrat. Rozvoj vědy a techniky znamená také zvláštní zvrat v celé struktuře výroby a práce - břemeno výroby se přesunuje z mechaniky do logiky; s tímto rozvojem souvisejí rozsáhlé společenské změny, změna úloh v rozdělení pracovních sil, kvantitativní posílení technické inteligence, nová šance inteligence vůbec... Šance, nikoliv nutně vývoj. Devatenácté století hovořilo o železných nutnostech, dvacáté století se už naučilo v tomto ohledu skromnosti - z předpovědí historického vývoje opřených o myšlenku vývoje myšlení a o myšlenku ekonomických kontradikcí, které vedou k proměnám společnosti, se nevyplnilo zhruba nic. Zvykli jsme si dívat se na možnosti: element, který se objektivně nedá dostat do ruky. I v dnešní situaci je toto elementem šance pro další vývoj - rozhodující komponenta dnešní výroby patří té části společnosti, která je s to si uvědomit smysl této společenské situace... Tragická otázka - zda není tato civilizace, na níž závisí naše žití-bytí, něčím, co v sobě má úpadkové rysy; na druhé straně je možné se ptát po určitých šancích - analyzovat, jak se šance mohou proměnit v realitu. Otázka konce Evropy. V 19. století se v důsledku vzniku průmyslové civilizace v Evropě stala tato Evropa vládcem světa. Ostatní svět žil v prehistorii; byl bezmocný proti evropské vědě a technice. Zvláštním procesem, jehož vnitřní mechanismus je dosud neprohlédnut, se stalo, že Evropa, která držela v rukou celou planetu, - komplex, který se budoval tisíc let - byla během třiceti let, ve dvou válkách, vyřízena tak, že není pomyšlení na její dřívější roli. V jistém smyslu Evropa existuje dál - v průmyslovém dědictví - to je moc, síla, energie, čím člověk může ovládat skutečnost. Hanebný odchod Evropy ze slávy je podivuhodný a je též schopný nás poučit, co jsme a můžeme být my sami v budoucnosti. Podivuhodný prostředek reflexe, který není ničím cizím - není to reflexe o nás samých? Jsme součástí tohoto procesu jako Evropané i jako česká společnost v rámci rozpadu na nacionality v 19. století. Reflektujeme o sobě a naše reflexe se kryje také s dějinami světa: dějiny světa jsou dějinami Evropy. Je problém, zda neevropský stát má dějiny. Dějiny jsou dějinami něčeho - státu, poezie, myšlenek... Není paradox, tážeme-li se, zda Čína, Sumer atd. mají dějiny? A přece - jsou jejich dějiny dějinami v tom smyslu, že jsou to děje lidské, jako lidské chápané? Dějiny, to je vědomé utváření života člověkem samým. To, co bylo před vznikem řeckého státu v 8. století před Kristem, má jeden nápadný rys: nerozlišování mezi obcí a světem. Tak je tomu ve všech východních civilizacích, ve východních theokraciích: čínský panovník je zodpovědný nejen za lidské děje, ale i za přírodní katastrofy, zprostředkuje mezi nebem a zemí; Hérodotova anekdota, dle níž dává Xerxés bičovat Helléspont.ii Hlubokým zářezem se naproti tomu stává až to, když lidé svou obec chápou jako lidské dílo a ostře ji odlišují od všeho, co se děje ve světě. Nejsou tedy dějiny vůbec dějinami Evropy - tedy západního člověka? Dějiny Západu vykazují kontinuitu lidských problémů, která je jejich kontinuitou vnitřní: Řecká polis jako půda pro svobodnou myšlenku (státu, spravedlnosti...) - hellenismus - Řím. Kontinuita římského impéria - sacrum imperium... Transformace myšlenek až ke vzniku moderního racionalismu, moderní průmyslové společnosti. Do této kontinuity je zatažena celá planeta, která se tím stává součástí všeobecných dějin. Je potom tak docela samozřejmé mluvit o dějinách lidstva? Evropa jako západní svět - vznik dějin - rozrůstání tohoto motivu na celé planetární universum. Dějiny jako dynamický proud, který vychází od určité problematiky a její kontinuity, výslovně zformované myšlenkově a prakticky, zahrnuje s vnitřní logičností další a další geografické a etnografické komplexy. Dějištěm starověkých dějin bylo nepatrné jeviště řecké, prvního rozšíření dosáhlo v hellenismu, římská říše pak znamenala konstituci lidské usedlosti, která nemá pevných hranic (využito stěhování národů). Vyřízení Evropy je jen etapou v tomto dynamismu a má své analogie... Evropa vznikala v katastrofách - katastrofa řecké polis, římského impéria - vždy procházelo skrze katastrofy podstatné dědictví. Nadějná katastrofa. Velký pohyb od řecké polis, která objevila problém státní aktivity a lidské svobody (svobody v tehdejším chápání - nikoliv svobody pro všechny: je problém, zda je možná pro všechny svoboda; svoboda - úhelný motiv procházející evropskými dějinami, genialita Hegelovy koncepce - spatřuje červenou nit dějinného procesu v uvědomění si svobody). Nynější doba (snad) úpadek? Nikdy nebyly evropské státy tak bohaté, nikdy sociální vymoženosti tak obrovské jako po druhé světové válce - jak potom hovořit o úpadku? Všední den - a proti tomu svátek. Každodennost - a proti tomu to, co každodenní není. Zdá se to být trivialitou, ale triviality zasluhují pozornosti filosofů. Život lidský se pohybuje v těchto dimenzích. Primitivové zdůrazňují svátek, něco, co je hlubší, život ne každodenní: u primitivů je jeho základní kategorií posvátno. Práce a techniky, které s ní souvisí, jsou naproti tomu na celém světě něčím ne-posvátným, je to opatřování živobytí (kdo chová zvířata, nevykonává ritus, nanejvýš chová zvířata pro rituální účel). Život v ""posvátném"" je pak život vyvýšený z každodennosti, do způsobu v krajním případě orgiastického... Lidský život se pravděpodobně v podstatnosti projevuje na těchto dvou úrovních, všední den - svátek. Moderní racionalita to převádí na pracovní den - odpočinek, což je hrubá racionalizace mnohem hlubšího významu. Ne-každodennost je vepsána do našeho života docela základně... Život v každodennosti je životem v technické racionalitě, je to život v samých prostředcích. Pracovat, abychom pracovali - to je moderní sen vytvořený za specifických podmínek těch, kteří žijí v průmyslové industriální společnosti. Skutečnost práce ovšem nedovede uspokojit většinu zapojených do tohoto procesu. Oproti tomu ne-každodennost (např. erotika) poukazuje na něco jiného, než skýtá každý den, má v sobě opojný a orgiastický element. Tato dualita je prazákladním faktorem lidstva. Druhá dualita, která se nekryje s první: život úpadkový - a naproti tomu vzchopení se z úpadku. Je přirozenou reakcí našeho myšlení považovat úpadek za něco sekundárního - toto pojetí úpadku skrývá v sobě léčku: což jestli život lidský jako lidský je velmi obtížnou hrou, která vyžaduje vzmach, což jestli původní a většinová poloha, v níž se život lidský projevuje, je úpadek? Jak souvisí obě uvedené duality? Orgiastická tendence úniku z každodennosti znamená, že člověk každodennost překonává jen za cenu ztráty sebe, člověk se v orgiastickém vzepětí ztrácí do temné oblasti skutečnosti, kde zaniká jeho já. Velký výkon, ve kterém vzniká něco jako duchovní život, velká poezie, aktivní život; dějiny jako aktivní život v polis; dramatická poezie - předvádí ritus - je to orgiastické drama, ale pro pohled, ne aby se ho členové polis zúčastnili, aby se ztratili, ale aby získávali distanci, tj. sebe; filosofie - krok zpátky před realitu... to vše jsou různé stránky pohybu, jímž se západní člověk povznáší z úpadku a vytváří dějiny. Věda, to není nic jiného než tvrzení, že dvakrát dvě jsou čtyři, složitým způsobem. Je to praktická záležitost, patří na stranu každodennosti. Obrovitý rozmach celého tohoto komplexu, ovládnutí přírody, hon za dalšími přírodními energiemi - to je vše rozmach každodennosti, její generalizace, která učinila nevěrohodnými všechny tradiční způsoby vzmachu a úpadku, a následkem toho - poněvadž ne-každodennost je neodbytnou, nikdy neztratitelnou stránkou člověka - nutí člověka v této civilizaci k primitivním způsobům překonávání každodennosti. Např. opojení společností jako takovou, nacionalismy, války. Klingsoriii Hermanna Hesseho: lidé se cítí osvobozeni, pouto, každodenní trend se uvolňuje, orgiastické oddání se odchodu do temné říše, kde vládne zmar; tato temná říše, to není žádné NIC. Patří sem i opojení revolucí. Anarchistické tendence, kde jde opět o odchod do temné oblasti. Narkomanie, pansexualismus, sebevražednost, stoupající počet duševních chorob, to jsou důkazy, že tato civilizace je úpadková; sociologové (Masaryk, Durkheim) se snažili ukázat na patologických jevech, jako jsou sebevraždy, že moderní, racionálně založená společnost je patologická, ale nikdy neodzbrojili námitky, že statistika důkazů je neúplná, obsahuje krátkou dobu - proti nim pak stojí analýza opřená o fenomény. Šance - ne ve smyslu technokratickém, ale v tom smyslu, že jedině pod podmínkou realizace vzmachu bude s to tento technokratický element à la longue pochopit, o co běží. Může ovšem nastat dvojí: buď se tento element přetvoří tak, že z pytle blech se stane cosi jako zcela vyřízené společenství; nebo tento element převezme odpovědnost za společnost. Toto je šance zachránit společnost před katastrofou, jakou jí předvídá úvaha Římského klubu, v níž se po všech retuších nezdá důležitou podstatná korektura. 1) Rekonstrukce úvodní přednášky cyklu z roku 1974, který vyústil v Kacířské eseje (Pozn. vyd.) i. Srv. D. H. Meadows, cit. výše. (Pozn. vyd.) ii. Herodoti Historiarum, tamt. (Pozn. vyd.) iii. H. Hesse, Klingsors letzter Sommer (1920); česky: Klingsorovo poslední léto, přel. R. Preisner, in: týž, Klingsorovo poslední léto a jiné prózy, Praha 1961, str. 113–171, zvl. str. 145–155 (kap. ""Hudba zániku""); v novém překladu in: Souborné dílo H. Hesseho, sv. 5: Demian, Klingsor, Siddhárta, přel. V. Slezák, Praha 2000, str. 219–261, zvl. str. 242–250. (Pozn. vyd.) --------------- ------------------------------------------------------------ --------------- ------------------------------------------------------------",1
1540,2655,Mýtus,,"Mýtus Mýtus nelze definovat ani ""emocionálním myšlením"" (příliš široké, patří sem i magie, dokonce též ""magie každodennosti"", dále každé zaujaté, stranící myšlení) ani ""autistickým myšlením"" (druhem emocionality, zahloubaným do vlastního já neschopným překonat zaujetí sebou samým). Cassirer: symbolická forma, v níž platí zvláštní, pro objektivní myšlení paradoxní souvislosti.1 Jak ""platí""? Obsahově: antropomorfní myšlení, nebo zoomorfní, biomorfní. Astrobiologie příkladem? Ta právě ukazuje, že zde z mýtu již odchod jinam. Nepochybně [je] v mýtu určitá nutnost (to [je] Cassirerova platnost mýtu); vykládají [ji] sociálním tlakem, [ale je] otázka, zda mýtus nemá sociální význam právě proto, že se vnucuje a k sociálně-tlakové funkci hodí. - Je to nutnost emocionální? Nepochybně mýtus zajímavější (tj. emocionálně působivější) než racionální pochody, aspoň z počátku, v naivnosti. Mýtus neemocionální [je] určitě nepředstavitelný, ale nejsou to emoce aktuální, afekty, nýbrž habitualizované, s nimiž počítá a pracuje. Je to podvědomí, jeho dynamika, kterou mýtus vynucuje, vytlačuje na povrch. Mýtus je něčím středním mezi vněmovým či vněmově-praktickým vyrovnáváním se světem a mezi výslovným (""racionálním"") myšlením světa. Má s prvním společnou pasivní podobu: přichází sám, jako datum, nikoli jako náš produkt, a je přece jen naším produktem. Je to náš produkt, aktivita v podobě pasivity. Celek světa a života, jeho ""smysl"", jeho osudový a událostní ráz nemohou být nikdy vněmově dány. V mýtu jsou dány kvazi-vněmově, tj. pasivně. Myšlenka ve formě danosti. Jsou dány v obrazech a vyprávěních, které mají určitou formu, totiž napětí založené, počínající, jeho vyvrcholení a řešení. Mnohdy i složitější figury. Vždy něco zvláštního, fantastického, co se nevyskytuje v běžném životě, a co přece jen není nesmyslným fantastičnem. Zásadní smyslupnost mýtu, přímo přeplněnost, která vyzývá vždy k dalšímu mytotvoření, komentování, seberozvíjení. I toto komentování a seberozvíjení [je] však ve skutečnosti pasivita - není to výklad něčím jiným, alegorese, nýbrž pohybuje se v témž okruhu pochopení. V normální soudové a logické aktivitě otázka předchází řešení, odpověď, logika spočívá v tom, že se situace analyzuje. U mýtu otázka nemůže vyvstat, protože odpověď je zde již dříve, než otázku možno formulovat. Smysl se tu netočí kolem pojmů, tj. kolem pevně identifikovaného, nýbrž naopak kolem obrazů, které sice mají jádro identické, ale rozvíjejí se stále dále v neurčitém horizontu, podobně jako dané věci, které rovněž svůj smysl nikdy neprozrazují úplně. Proto též je neadekvátní říkat: Zeus je nebe, Athéné moudrost a válka... to vše je alegorese podstatě mýtu cizí a z racionalizace žijící. Duchovno jako horizont [je] nutně něčím daným; teprve z horizontu možna explikace. To [je] možná důvodem, proč ratio nikdy nemůže celek ovládnout, vždy [je] jen v rámci něčeho, co není ratio v podobě výslovné aktivity. Rádl v Dějinách filosofie má velmi podobné pojetí mýtu, že to [je] pasivita, ale ztotožňuje jej s náladou (mysterium tremendum), nezáleží prý při něm na obsahu, nýbrž na tom, abychom dostali ""husí kůži"",2 za ústřední mytický 'pojem' či lépe komplex považuje osud, protože v něm se soustředí tlak mytické pasivity a pesimismu. Rádl neodlišuje v důsledku toho mýtus od kultu, rituálu, orgiasticko-asketických praktik. Je docela dobře možné, že s nimi [mýtus] úzce souvisí, ale je proň přece příznačné, že je výsledkem celkové primitivní nálady na oblast řeči, tedy oblast, která i v běžném úzu sdělovacím člověka sebejednoduššího je věcí aktivity: sdělování předpokládá stálou rekonstrukci jazykové tradice pro potřeby chvíle. Rádl sice vyzvedá pasivitu a anonymitu mýtu, to, že v něm nejsou otázky, že slova v něm nemají běžný význam (takže každá otázka např. po bílku světového vejce je odmítnuta jako znesvěcení, profanizace). Přesto však nepodává žádnou koherentní teorii mýtu, která by dovolila vyložit jeho obsah. Homér, biblická Geneze, křesťanství nejsou u něho mýty. Pasivita mýtu a pasivita snu; symbolika mýtu a symbolika snu. Pravděpodobně v obou cenzura hraje svou roli, jinak [je] nepochopitelné, proč komplexy by se vyjadřovaly mytickými jmény (komplex Oidipův, Elektřin...). Běží o lidské prazkušenosti, vyjádřené pasivně, pod tlakem. Historické události mohly k nim zavdat podnět (Kronos – Kumarbi,3 Hésiodův mýtus v podobě maloasijské) - přesto všecky přetvořeny v ""mytickém duchu"". Mezi mýtem, charakterizující anekdotou ve stylu Hérodotově, [a] vlastní historií [je] povlovný přechod. ""Mytický duch"": vypravování má platnost pro všecky, má pro ně závazný význam, říká jím cosi o jejich vlastním ""osudu"". Rádl sice zdůrazňuje rovněž podvědomý ráz mýtu, ale to mu jej jen ještě více znehodnocuje a vyprazdňuje. Zatím spočívá mýtus v tom, že člověk, bytost mluvící, vypravuje, a nikoli to, co chce, nýbrž to, co musí. Cenzura v mýtu spočívá asi v tom, že mytický děj [je] přenesen ze sebe ven, na bohy, héroy, do mytické pradoby, z níž pak někdy určuje či spoluurčuje nadále život. Co Rádl zdůrazňuje, anonymita mýtu, není nutné, je pouze tendencí. U řeckých básníků známe individua, a přece myslí myticky a utvářejí - dotvářejí mýtus. Že historické události se mohou zmytizovat, je u Rádla nepochopitelné, v mém pojetí samozřejmé: Trójská válka je historická realita i mýtus, je mytický prototyp války vůbec. Mýtus přetváří jedinečnou událost v archetyp a typické vnitřní zápletky formuluje podobou vypravování jediné události. 1) Srv. E. Cassirer, Filosofie symbolických forem, sv. II: Mytické myšlení, přel. P. Horák, Praha 1996. (Pozn. vyd.) 2) Srv. E. Rádl, Dějiny filosofie, sv. I, Praha 1932 (reprint 1998), str. 37. (Pozn. vyd.) 3) Kumarbi - chettitský otec bohů. (Pozn. vyd.) --------------- ------------------------------------------------------------ --------------- ------------------------------------------------------------",0
1541,2656,Pravda mýtu - její problém,,"Pravda mýtu - její problém 1. Mýtus - žádná pravda, hlavní pramen všech iluzí. Jen nepřímý vztah k pravdě. Zcela tedy pravdivost mýtu upřít nelze! Mýtus vykládán z objektivistického hlediska jako subjektivno. Buď sociologicky nebo psychologicky. Comte. Moderní etnosociologové. Elementem mýtu fantazie. 2. Fantazie však není libovůle - odpověď z psychologických řad. Freud: mýtus právě tak jako sen má svou objektivitu, objektivitu oněch přání a pudů, které se v něm uvolňují, aby prošly společenskou cenzurou. Mýtus je tak mluva archaických vrstev naší bytosti. Opět tedy pouhý před-práh. Jung: mýtus má obsahem podzemní historii duše, která se individualizuje a uvědomuje, má podstatně kolektivní obsah... Subjektivistický výklad, přecházející k ojektivnímu přes romantickou naturfilosofii. 3. Romantická naturfilosofie: Schelling. Mytologie nejen nutná forma, ale pravdivá. ""Člověk nemá v mýtu před sebou věci, nýbrž mytologický proces uvádějí do pohybu mocnosti (Mächte) povstávající uvnitř vědomí sama. Theogonický proces. Theogonický proces, kterým povstává mythologie, je subjektivní, pokud se děje ve vědomí a osvědčuje se tvorbou představ; ale příčiny, tedy též předměty těchto představ jsou skutečné a o sobě jsoucí theogonické mocnosti, tytéž mocnosti, na jichž základě je vědomí vědomím kladoucím boha (bohy). Obsahem tohoto procesu nejsou pouze představovací potence, nýbrž potence samy, které vytvářejí vědomí, a protože vědomí je pouze cíl přírody, vytvářejí též přírodu, a proto jsou též skutečné mocnosti. Mytologický proces nemá nic společného s přírodními předměty, nýbrž s čistými tvůrčími potencemi, jichž nejpůvodnějším výtvorem je vědomí samo.""1 ""Zde se tedy náš výklad prolamuje do objektivity a stává se úplně objektivním."" Pravdivost mýtu visí tedy na této metafyzice přírody jako objektivitě ducha, jako jeho nevědomé formy. Odyssea vědomí. Mýtus nabývá objektivity za cenu absolutizace subjektu. Empirické vědomí - mýtus pouhý antropomorfismus. Metafyzické pojetí vědomí - mýtus sám zabsolutizován, je formou vznikání božstva pro sebe. Cassirer: fenomenologie mytického vědomí - odlišná od psychosociologického způsobu podání - nikoli reální vznik, nýbrž samostatná myšlenková forma - jaká? uprostřed mezi zvířecí upoutaností na pouhou danost a lidskou ryzí racionalitou. To připomíná samozřejmě Comta. Mýtus je sice nezbytná forma, ale forma přechodu, u níž nelze se zastavit, poukazující přes sebe a mimo sebe. Pojato z hlediska objektivního poznání. Proto též mýtus zkoumán, jako by šlo o poznatkový útvar, rozebírá se mytický prostor a čas, kategorie působení a mytické objekty, duchové, bohové, a emergence já v procesu mýtu a pokroku mytické pojmotvorby. To vše působí, jako by mytologie byla skutečně podobně jako u Comta zvláštní teorií, pojetím, jako by nebyla původní formou lidského bytí, k němuž náleží porozumění sobě. Jsou ovšem také pojetí mytologie, která se hleděla úplně osvobodit od subjektivismu; např. Klages. Mýtus - skutečnost obrazů, rozražená duchem a jeho umrtvující vůlí. Pojetí jen zdánlivě asubjektivní: ""obrazy"" jsou pojaty jako fluidum přede vší objektivací, ve skutečnosti na způsob snových obrazů. Filosofický problém pravdivosti řešen naivně-realisticky. Zkusme následující myšlenkový pochod. Mýtus by byl zvláštní forma lidského porozumění jsoucnu, mytický svět by byl svět zcela specifický, do něhož jsoucno vstupuje ve formách předepsaných tímto porozuměním. Jako jiné způsoby porozumění má i mýtus své iluze, své mělčiny, svá popředí a hloubky. Jako jiné by měl také svou originaritu, svůj původní přístup k tomu, co se v něm člověku objevuje. Pochopitelně nikdy mýtus neobjeví geometrii, matematickou zákonitost a skryté materiální vrstvy přírody. Ale mohlo by být, že neexistuje žádný jiný přístup k tomu, co je posvátné, v jeho bytostném vztahu k člověku a jeho podstatné konečnosti. To souvisí s okolností, že mýtus není forma poznání, nýbrž bytí člověka v jeho poměru k němu samému, forma bytí, k němuž ovšem náleží jasnost o sobě i o všem ostatním, co jest. 1) F. W. J. Schelling, Einleitung in die Philosophie der Mythologie, kniha I: Historisch-kritische Einleitung in die Philosophie der Mythologie, in: Sämtliche Werke, II/1, vyd. K. F. Schelling 1856-1861, str. 207. [Přeložil J.P.] --------------- ------------------------------------------------------------ --------------- ------------------------------------------------------------",0
1542,2657,Fenomén základním momentem historie,,"[Fenomén základním momentem historie] ... nepatří-li k nejvlastnějšímu bytí fenoménu. Je však otázka, je-li historičnost určitý fenomén nebo fenomenální moment, byť i velmi základní a důležitý, nebo je-li fenomén základním momentem historie, něčím, co historii zakládá a bez čeho historie je nemyslitelná. Fenomén by tak nejen byl sám o sobě již něčím historickým, ale historie by pak nutně byla fenomenologickou. U Husserla je náběh k pojetí fenoménu jako bytostně historického v tom rysu intencionality vědomí, který názor věci v originále spojuje s pouhou nevyplněnou významovou intencí. Věc potom vystupuje ze skrytosti do jevu, ukazuje se (ač ne úplně) ve své původnosti, v tom, že je a jaká je, a to ""v originále"". Ale není fenomén vždy něčím, co se takto ukazuje, co vystupuje z temna skrytosti, zákrytu nebo zkreslení, a to vždy tak, že je i ve svém fenomenálním vystoupení prostoupen tím, co se skrývá, neukazuje, nýbrž nač ukazující se obyčejně tím energičtěji poukazuje, a to tak, že často na první pohled je těžko rozlišit poukazování od ukazování se? Každý fenomén se zdá být malou historií, jistým vystoupením jsoucna ze zakrytosti. Tyto ""historky"" jsou na první pohled stereotypní, je to např. objevování věcí ve známých souvislostech, zde náměstí, tu trafika, tam les - atd. Stereotypie klade otázku: Tkví tu ""historický ráz"" ve strukturách, nebo jsou i struktury nakonec historie? Nemohou být nic jiného, jsou-li samy schopny fenomenalizace, mohou-li se stát fenomény. Tu potom je třeba dalekosáhlých odlišení. Je třeba začít od začátku. Co je však začátkem v oboru toho, co se ukazuje? Zřejmě to, na čem každé ukazování spočívá, bez čeho nemůže se ukazovat nic jiného. Takové je však to, co se ukazuje samo. Řekové takové sebeukazování viděli v jednoduchém setkání se smyslovým objektem: červeň ukazuje sebe samu a v tom je právě její charakter fenoménu pravého, neschopného falše. Aristotelés ukazuje však v poslední kapitole IX. knihy Metafyziky,1 že existuje takové přímé setkání i v nesmyslovém oboru, jsou tu totiž nesmyslové fenomény jednoduché, které se mohou buď jen ukázat, nebo ne, např. ryzí jsoucna nebo bytnosti. Na ryzím ukazování se takových fenoménů visí všechno ukazování ostatní, např. to, čemu říkáme jevy: to, co ukazuje něco jiného, než čím samo je. Toto ukazující může být samo fenoménem v prvním smyslu, ale pak musí k němu přistoupit ještě něco dalšího, ukazujícího právě mimo ně. Toto další může být spjato s fenoménem i s tím, nač ukazuje, tak intimně, že běžnému pohledu se naskytuje úplná jednota: takže i to, nač poukazuje to, co se ukazuje samo, i moment poukazování se nazývá jevem. To pak možno nazvat fenoménem ve vulgárním smyslu slova. Vulgární fenomén obsahuje potom všecko, co lze považovat za předmět zkušenosti, a obsahuje rovněž fenomén ve formálním smyslu slova, totiž fenomény ve striktním významu, ukazující sebe, v oboru smyslovém i nesmyslovém. Je nyní rozhodující nahlédnutí Heideggerovo, že smyslové fenomény se bytostně liší od nesmyslových tím, že první dávají něco, co jest (ať už je to vlastnost nebo má jiné kategoriální určení), kdežto nesmyslové dávají bytostné charaktery věcí, právě jejich charakter jsoucnosti, jejich bytí. První jsou ontické, druhé ontologické fenomény. Ontologické charaktery však nejsou jako takové prvotně zjevné; skrývají se v tom, že nechávají jsoucno objevovat se před námi jako takové, nejsou zde původně kvůli sobě, nejsou tématem, nýbrž tematizují právě to, co se ukazuje jako jev, a to skrze ontické fenomény. Funkcí ontologických fenoménů je otevřít přístup k bytí jsoucího. Právě proto však ustupují do skrytosti před jsoucnem: skrývají se v tom, že ukazují jsoucí jako jsoucí, jako takové a takové, tak a tak jsoucí. Ontologické fenomény nejsou úplně nezjevné, jako to, co není vůbec ještě objeveno; jsou zakryty zjevností jsoucna, jehož smysl a povahu ukazují, odhalují. Příkladem toho, jak fungují ontologické fenomény, je způsob, kterým svět jako souvislost významností nechává před námi vyvstat bytí předmětů o sobě; právě v onom bezvadném fungování našich úkonů a prací se tento fenomén uplatňuje, aniž se stával tématem, a ohlašuje se teprve tam, kde je tato hladká funkce porušena. Je nyní důležité si uvědomit, že eruování těchto ontologických fenoménů je vlastní úloha filosofie. Filosofie není možná jinak než jako fenomenologie, jako nauka o hlubokých fenoménech, které je nutno ze zasutí dostat do způsobu, kde se ukazují samy o sobě. Ale tak jako jsoucno je nám objevováno zkušenostmi, a to tak, že z původně skrytého (ve způsobu nepoznanosti) se stává nezakrytým, odhaleným, tak také ontologické fenomény se objevují, jakmile vůbec jednou došlo k onomu zvláštnímu obratu, který ukáže cestu k celé této dimenzi ontologických fenoménů. Tato cesta však nemá onen hladký průběh, který ontickému odhalování zaručuje skrytost ontologické dimenze. Toliko otřesením její samozřejmosti může k takovému odhalení dojít. Otřesení samozřejmosti je však problematičnost a ta se projevuje nejprve onou náladou div-nosti, cizosti, nezdomácnělosti, ""důvodnosti"", z níž se teprve klube otázka po bytí toho všeho, co je tak samozřejmě zde. Že bytí ""je"" něco zásadně odlišného od jsoucen, je právě manifestováno, odkryto tímto otřesem, označovaným jako ἔκπληξις, úžas, jenž je forma údivu, ϑαυμάζειν - touž skutečnost, týž svět spatřujeme v novém světle. Ale je toto nové světlo prvotně možné jako pouhé světlo na věci? Pravděpodobně není možné bez nového světla na člověka, na lidské pobývání na světě. Toto pobývání je též druh jsoucna, a to takový, který celou svou povahou není nic jiného než jsoucno, jemuž se jsoucna odhalují, které je tedy s to tomuto odhalování se rozumět; které v podstatě není ničím jiným než takovýmto přístupem k jsoucnům, tedy přístupným přístupem. Pochopit sebe znamená pro člověka tedy pochopit tento přístup, pochopit fenomény bytí. Ale jen tenkrát, není-li sám prostě zapuštěn do jsoucen, s nimiž se setkává, nýbrž je-li svobodný od nich, může dojít k otřesu všech ontických jistot a k zjevům bytí. K tomuto otřesení však dochází prvotně v podobě onoho výše vylíčeného zproblematizování pouhého života v akceptaci, života pro život, které s sebou jako možnost přináší vznik politického života. Avšak objevení ontologických fenoménů je vynořování ze skrytosti, vynořování, které je tedy jednak samo děj a historie, jednak má podobu problematickou, a nikoli ráz bezpečné cesty, po níž se lze bez námahy ubírat. Je to odhalování, které zároveň s tím vynořujícím se, které uvolňuje, skrývá neméně podstatné a není myslitelné bez této skrytosti, neodlučné od fenoménu. Je proto oblast toho, co je odhaleno, co pro lidstvo patří k odkrytému, otevřenému, podstatně historicky proměnlivá. Závisí na tom, co skryté bytí ""posílá"" do otevřena a jakým způsobem to tam ""posílá"". (""Posílat"" je metafora pro toto objevování se skrytého, které se rezervuje, které se podržuje v celku pro sebe v temnu, ač od něho pochází každé ontologické ""poselství"".) Historie je nyní toto objevování; je patrné, že musí bytostně záviset na objevení ontologické roviny, i když její děje nejsou nijak ontologické děje a nekryjí se s projekty filosofů a jejich systematickými ideovými stavbami. Problém dějin nezní, zda jsou určovány materiálními, nebo ideálními faktory. Jak idealismus, tak materialismus přicházejí v historii příliš pozdě, poněvadž vycházejí z jistých zjevů, které považují za důležité, z fakt, která jsou sama již historickými ději, ale ignorují sám zrod vší historičnosti - fenomén. Že nyní historie bytostně závisí na tom, jak se vynořují ontologické fenomény, je jasné, uvážíme-li, že se tím zásadně modifikuje oblast, v níž lidé žijí, pracují, vyrábějí, tvoří umělecká díla a jednají - oblast toho, co je nám přístupné, otevřené. Na tomto základě lidé podnikají potom pokusy o osmyslení svého života, o jeho utváření buď ve směru života pro život, smyslodajství, které je nulovým bodem lidského historického úsilí, nebo ve smyslu vzmachu po osvobození z této vazby a po životě v pravdě. Tak se potom též vysvětluje, že nyní, aniž by se jakýmkoli způsobem podceňovaly a vyřazovaly ""materiální faktory"" a aniž by se tvrdilo, že v dějinách běží vždy o ideje a ideové boje, je možno postavit nicméně filosofickou myšlenku, v níž se odkrývá bytí a posílá nám své poselství do otevřena, na počátek a do středu dějinného procesu. Aniž by bylo třeba se ztotožňovat s Husserlovým idealismem, opakujícím do velké míry Hegela, je přece jen možno říci, že v jeho myšlence centrálnosti Evropy ve všeobecných dějinách je zdravé jádro. Ostatní svět vstupuje do vlastních dějin v té koleji, kterou Evropa otevřela pro všecky, teprve v naší době. 1. Aristotelés, Metafyzika, IX, 1051b17–30. (Pozn. vyd.) --------------- ------------------------------------------------------------ --------------- ------------------------------------------------------------",0
1543,2658,Cesta Evropy k universální civilizaci,,"Cesta Evropy k universální civilizaci Evropa - světadíl, který objevil ostatní. Objevení země neznamená čistě geografický kontakt. Jím je možno se ztratit neméně než objevit druhé. Ve starověku [byly] velké válečné expedice často též objevitelské cesty: Alexandr Veliký. Ani Dareiova výprava proti Skythům, ani stěhování národů však není objevitelské. Objevení a inkorporace. Určitého druhu inkorporace předpokládána: ne vždy politická. Objevení - zavedení trvalého kontaktu, hospodářských, politických, kulturních dotyků. Objevující i objevené se stává jedním celkem při všech diferencích, jedním celkem v oblasti ""objektivního ducha"". Objevení není žádný počin potulných rytířů, žádná cesta za dobrodružstvím. Je kusem normálního civilizačního procesu, pramenícím z generalizační tendence, která je vlastní každé civilizaci, ale která jen v některých nabývá zvláštní podoby, kterou lze označit za objevnou. Toliko civilizace navazující na řeckou mají objevitelskou složku: islám a Evropa. Místo aby se uzavíraly, vycházejí aktivně ze svých mezí, a to nikoli ve způsobu masových migrací pod tlakem, nýbrž v podobě objevitelských výprav, tj. výprav dobře organizovaných drobných skupin, vybavených nadřazenou nástrojovou, zbrojní, navigační technikou a pronikavě racionálním věděním, schopných zavést kontakt a zorganizovat jej natrvalo; tyto výpravy nejsou prostě buňky nových společností, které mají jednou vzniknout, nýbrž orgány společnosti staré, její exponenty v nových poměrech; to znamená, že společnost má též expanzivně-objevitelskou funkci, má-li pro ni orgány. Existuje zvláštní a obrácená analogie mezi křížovými výpravami středověku a mezi objevitelskými cestami 15. - 16. století. Hegel1 vyložil jedinečně, jak křížové výpravy jsou pokus zachytit v negativu tělesnou přítomnost Boží na světě, jak pramení z vědomí oddělenosti od absolutna; i křížové výpravy jsou v určitém smyslu objevitelské - ve světě má být objeveno, zpřístupněno, přítomným učiněno a zajištěno to, co světu dává nejvyšší cenu a význam - jsou to výpravy ve světě mimo svět. Evropský člověk v nich dává najevo svůj požadavek absolutna - svůj absolutní požadavek; a tento požadavek leží, jinak než v islámu, mimo jeho vlastní území; evropský člověk proklamuje tak své právo, ba povinnost zasáhnout mimo svou nejvlastnější oblast. Pouť islámského člověka do Mekky není pouť k hrobu božímu - islám je tak méně náročný, zdánlivě méně primitivní, ve skutečnosti méně hluboký než křesťanství; a není ve shodě s tím také mimo vlastní hranice, není výpravou do ciziny, nýbrž naopak do srdce islámského světa. Evropský člověk jde v 15. a 16. století do světa s týmž absolutním nárokem: tyto cesty jsou jako obrácená křížová výprava: kdežto v křížové výpravě jde o přisvojení sebe božskému, běží nyní o přisvojení světa tomu, co je legitimováno absolutně kontaktem s tím, co je božské. V evropském objevitelství se tedy sloučila křesťanská absolutní universálnost, křesťanský nárok na všeobecnou platnost, zakotvený v úzkém kontaktu s nadsvětským stvořitelem, s racionalistickými prvky, ideově zděděnými z antiky, ale získavšími nyní nový aktivní význam. Kontakt, který objevující Evropa etablovala s ostatním světem, vytvořil hned ve svých počátcích dva typy ieologických reakcí, které ve svém svérázu se tu uchovávají, tu proplétají, či dokonce činí pokusy o syntetickou jednotu průběhem historického procesu, kterým je objevování světa. První je křesťanský universalismus - snaha vnést křesťanství do celého světa - myšlenka misijní, dále politická snaha rozšířit křesťanskou oblast co nejuniversálněji; evropská civilizace má být generalizována jakožto křesťanská. Druhá je uvědomění, že křesťanská civilizace je jen jedna mezi mnohými, že jsou jiné možné a v různých jednotlivostech, možná dokonce v celku hlubší a lepší; s touto myšlenkou si začíná pohrávat již 16. století (Morova Utopie).2 Objevování světa jako duchovní proces je tedy spojeno s touto opozicí. Nebylo by možné bez prvního motivu a není možné, aby tento motiv zůstal izolován, poněvadž je nutným komplementem prvního - má-li se křesťanská civilizace generalizovat, je to přirozeně možné pouze tím, že není úplně generální - a kde jsou rozdíly, je přirozeně dána i otázka po povaze, původu a ceně oněch rozdílů. Tak v průběhu generalizačního procesu evropské civilizace rovněž přirozeně a paralelně s jejím vnitřním vývojem ztrácí původní křesťanský motiv svou vedoucí úlohu - neběží tak posléze o generalizaci civilizace křesťanské, jako o zevšeobecnění civilizace evropské. Jednota evropské civilizace jakožto křesťanské se rozpadla reformací; jednota evropské civilizace (či lépe nadcivilizace) byla znovu vytvořena převládající úlohou moderní aktivní ratio při generalizačním procesu této naší civilizace. Mužové 15. věku, Cusanové, Postelové jsou universalisté; 16. století je více partikulární, ale u lidí Campanellova druhu myšlenka křesťanské universality po celém orbis terrarum se mohutně vzmáhá, v 16. a 17. století pak nabývá mohutného impulsu silnými úspěchy jesuitské misie v Číně. Je však známo, jak značný význam právě pro partikularistický motiv měla v 17. století znalost Číny, rozšířená původně týmiž jesuitskými misionáři. Jedním z posledních, snad největším z křesťanských universalistů byl Leibniz. V něm ožívá velký motiv křížových výprav, spojuje se s universalismem aktivní ratio ve všeobsáhlé politické a kulturně-pedagogické plány. Jako první polovina 17. věku vůbec, jako barokní doba hledí v obou svých částech (katolické i nekatolické) nějakým způsobem reetablovat situaci, která se nenapravitelně změnila duchovně, sociálně i politicky, nevzdává se ještě naděje, že nenapravitelné je napravitelným: myšlenka, která je jak u kořene protireformačních snah o násilnou rekatolizaci, tak z druhé strany Leibnizovy typicky protestantské snahy o dohodu mezi církvemi. Nad touto (nesplněnou) premisou buduje pak Leibniz, jak ukazuje E. Benz,3 obrovitý systém universálního křesťanského imperialismu s ostnem obráceným proti islámskému světu. 1. Srv. G. W. F. Hegel, Die Verfassung Deutschlands, cit. vyd., str. 461 nn. (Pozn. vyd.) --------------- ------------------------------------------------------------ --------------- ------------------------------------------------------------",0
1544,2659,Evropská údobí dějin,,"Evropská údobí dějin Absolutní supremacie Evropy / Od křesťanské historie spásy k světovým dějinám Evropa – obecno, rozum proti partikulárním tradicím – ještě středověk však partikulární tradice – 1) Renesance a reforma jako předehra – města a městský život jako zcela nový živel, který i tradičním vrstvám, motivům, myšlenkám vdechuje nový život – městská universalizace na rozdíl od monastické – raný kapitalismus – obecné kněžství, měšťanské obecenství v reformaci; estetická suverenita, rozum se vyžívá v estetičnu, neovládá ještě skutečnost, jen smyslové–imaginativní obraz její, sní o ovládání; křesťanský mýtus ještě hlavním námětem; velké cesty – vycházejí z Evropy, činí ji obecnou; knihtisk – – Itálie, císařství (Španěly + habsburské země německé) – Francie, první předobraz evropské rovnováhy 2) 17. století [je] stoletím metody: Bacon – Galilei – Viète – Descartes – Leibniz – Newton – náprava rozumu – proti vší tradici vůbec – proti dějinám a filologii – querelle des anciens končí pozadí: clavis universalis od Lulla přes Rama po Leibnize artes memoriae, artes educationis, ars inveniendi mechanismus – stroj jako předobraz metody – Pascal x Descartes Subjektivita vystupuje jako základ evropského rozumu. Nový vědecký ideál totální racionality – první vyjádření v spekulativních soustavách 17. století. Absolutismus a buržoazie, uskřípnutí aristokracie, Bayle a Hobbes pro absolutismus z racionalismu. Století prvého evropského konfliktu, mocnosti jsou světové, trh světový začal existovat, buržoazie fermentem, který neustane pracovat. Výsledkem konfliktu evroská rovnováha, evropský koncert – na západě se dovypracovává válkou o dědictví španělské, na východě vstupuje Rusko, ustupují pomalu Polsko a Turecko - Balkán. Rozklad hlavního středověkého organismu politického – nadnárodní Římské říše německého národa – handicap německy mluvícího světa, jeho zaostalost hospodářská, rozdrobenost politická, paralýza Habsburků východní otázkou – Turecko. 3) 18. století první realizace – Newton a racionální mechanika obecná i nebeská. Vznik chemie jako vědy. Analýza, pojem funkce, analytická mechanika. Biologie – od deskriptivy k analýze, přírodovědecké klasifikaci, obecné biologii. Vznik pozitivismu. Encyklopedie se pozitivizuje, stává praktickou, ne-celostní. Lidská práva. Buržoazie už nechce jen spoluurčovat, ale určovat. Dvě revoluce, americká a francouzská. Přirozené právo v moderním pojetí (instinkt, ne rozumový názor mravních zákonů). Přirozené náboženství, deismus, atheismus. Štěstí a svoboda jako vynálezy moderního člověka. ""Filosof"" a boj proti předsudkům – konec systémů – pozitivní soustava věd (dr. Burdin) – Turgot – d'Alembert – politická ekonomie, A. Smith, fyziokraté, liberalismus, radikalismus v Anglii. Kritika rozumu – sebezaložení rozumu – náboženství v mezích rozumu – tradice zůstává, ale podřizuje se obecnu. [4)] 19. století. Pokus o universální monarchii bez tradice: Napoleon – už ne z boží milosti, ale z génia a vůle k moci, cynická monarchie vzešlá z revoluce – cynický vztah k tradici, náboženství, v právu účelnost, antipesimismus, despotismus... Nacionalismus jako nový ""pozitivní"" princip – jazykový a státní nacionalismus někde se shodují, jinde divergují (Německo). Průmyslová revoluce – prvně mechanismus v praxi – ústup zemědělské aristokracie všude, kde nebyla dosud odstraněna – doba mas, masové organizace, všeobecné volební právo. Spekulativní filosofie, historická škola, nová filologie, historie, theologie... Materialismus a pozitivismus jako dvě verze objektivismu vědy – politická ekonomie a lingvistika jako objektivní duchovědy. Spekulativní filosofie ustupuje z pole – historický materialismus se snaží dialektiku spojit s ekonomií a napojit na přírodovědu. Proletariát, socialismus. Liberální kapitalismus v přísluní, na výši – jeho krize a přerůstání v monopolní kapitalismus. Imperialismus a generalizace Evropy – dialektika evropského koncertu – význam německého sjednocení a rozražení tradiční rovnováhy v moderní Evropě. 20. století. Světový konflikt imperialismů a sebezničení Evropy generalizací jejích principů.",0
1545,2660,Evropa pramenem dějin...,,"[Evropa pramenem dějin...] Evropa pramenem dějin / Polis lidskou obcí kontrast: polis - orientální impéria orientální impéria - božské ""státy"" (obce) - svět a obec nerozlišeny - to smysl původní theokracie polis - objev obce jako lidského díla svobody - souvisí s οἱ ἀριστοί politika - boj, v němž nutno obstát obětí života svého i druhých, aby byla zachována svoboda, ""rovnost"", důstojnost (uznání) postavit se tváří v tvář oběti > na základě téhož překročení všeho jsoucna postavit se tváří v tvář veškerenstvu filosofie jako výraz této svobody - svoboda jako pravda svoboda - vztah k bytí - souvisí s tímto mužným sebepochopením - Hérakleitos - πόλεμος < ἐλεύϑεροι ϑεοί δοῦλοι βροτοί Metafyzika1 jako interpretace bytí od jsoucna, skrze jsoucno: Sókratés, Platón, chórismos bytí jako ἰδέα - jako ἐνέργεια (Aristotelés) theologie jako resultát klasické metafyziky aporie Aristotelovy theologie - radikální transcendence boha, bůh nemůže ke světu a svět k bohu zánik polis souběžně se vznikem metafyziky hellenismus jako dialog polis a orientálního státu = hellenistické impérium zvenčí * M. Heidegger, Was ist das - die Philosophie?, [Pfullingen] 1956: str. 13: Die Philosophie in ihrem Wesen griechisch. Griechentum und Mittelalter. Abendland und Europa, und nur sie, sind in ihrem innersten Geschichtsgang ""philosophisch"". Das wird durch die Entstehung und Herrschaft der Wissenschaften bezeugt. str. 14: Atomzeitalter. Die Wissenschaften gäbe es freilich niemals, wenn ihnen nicht die Philosophie vorher- und vorausgegangen wäre.2 * Problém duše - problém bytí a jsoucna Bytí - prolomení každodennosti - Dionysos a Apollón Řecká skutečnost v 6. století podmíněna mystickou vlnou dionysovství a orfismu Filosofie proti této vlně: Xenofanés, Parmenidés, Hérakleitos Ale nikoli každodenní ratio, nýbrž nový způsob ne-každodenního, výslovný vztah k celku, rovněž bůh, ale ne orgiastický, vášeň myšlenky, výdrž u celku Řecká skutečnost [má] silné orgiastické prvky: tragédie, epická poezie se svou tragikou - ale již zde překonání hrubě orgiastické zkušenosti Aristotelés: vita activa proti orgiasmu (βίος ἀπολαυστικός)3 příbuznost mezi vita activa a filosofií Řecká klasika - Sókratés, Platón, Aristotelés - může se tak silně distancovat od orgiastického prvku náboženského a jít za ryzím světlem - mýtus čistého světla, protože není nebezpečí, že by tento druhý pramen vyschl a zcela se osamostatnil, ani že by ryzí světlo degenerovalo v technický rozum — Metafyzika - bytí jako síla, ovládající jsoucno, jeho temnou stránku, nekonečnou pudovost, temná božstva Klasická filosofie je metafyzikou, protože jako bytí je s to provést ovládnutí této temné stránky Theologie jako rezultát klasické metafyziky - teorie dvojího světa, chórismos, transcendence Aporie - bůh nemůže k světu a svět k bohu zánik polis v době vzniku metafyziky - polis rozložena, filosofie příliš slabá, regres k předfilosofickému stavu - imperiální útok proti Východu v hellenismu lidé vychovaní žít v polis konfrontováni s regresem k orientálnímu pojetí indiferenciace svět – ""stát"" tyto ""státy"" jsou podstatně universální právě z toho důvodu, že neznají distinkci svět - stát Smysl otroctví: masa pracujících není duchovní problém, není na mravním životě účastna, není třeba k ní přihlížet, proto není ani sociální problém, ani není nebezpečí, že by každodennost převládla Problém Řím - úspěšná πόλις se stává impériem hellenistické říše jsou myšleny v orientálních schématech politických - theokracie Řím zvláštní problém - vnitřní zrušení obce, ale problém, oč opřít obec morálně, zůstává, i když tu již není opora vzájemného uznání Cicero - římský pojem res publica a jeho odlišnost od řeckého Impérium Platón řešením: již Cicero, Vergilius, Tacitus - všichni vyšší autorita státu, i když stát dosud ne abstraktní pojem (neliší se od občanů) — Křesťanství - v čem jeho novost? - Duše je (potenciálně) jiný druh jsoucna, je jinak než svět, věci Duše jako existence, jako svoboda, jako možnost, kterou nutno teprve uchopit – (u Platóna sice rovněž, ale zároveň substance, výskyt, trvalá přítomnost) – a to, co uchopujeme, je vlastní já - nikoli něco již mimo nás existujícího, idea, věčně jsoucí jsoucno. Toto já je dar boží milosti, nikoli dílo mého nahlédnutí - U Platóna tím, že idea, získáváme sami trvalé jsoucno, identické se sebou - v křesťanství nikoli idea, nýbrž popřením dosavadního života vzniká nový, z úpadku se pozvedáme k sobě milostí - nikoli názorem Boha v metafyzickém pojetí často to dvojí neodlišováno, ale přece pochopení pro to trvá např. i v tomistické myšlence duše jako individuálního aktu existence Křesťanská theologie proti platonismu u Pavla: proti řecké σοφία τοῦ κόσμου, metafyzickému přístupu k Bohu, který svědčí pouze, že pohané neomluvitelni ale též proti platónské ἐπιμελεία τ­ς ψυχ­ς, která v rozhovoru, v diskusi, [v] objektivním nahlédnutí hledá přístup k sobě křesťan slyší slovo boží, které mu říká, že se má obrátit - nevidí pravdu, jako Platón – Sókratés slyše toto slovo, nachází sebe - obrácený člověk, věřící, pak může hledat ""intellectus"" řecký postup: smyslovost - idea - z názoru ideje, z cesty k ideji vyplývá mé já křesťanský postup: ze slyšení božího hlasu vyplývá poslušnost - obrat - mé já (věřící), pak teprve intellectus, svět a Bůh jako nazírané, ""objektivní"" skutečnosti Vliv řecké theologie: boží hlas interpretován věcně jako autorita, které možno, potřebno, nutno ""věřit"" v objektivním smyslu, tj. jistým tezím, dogmatům, ta tvrdit, klást pravda je soud, ἀπόφανσις, ale ta ztratila nyní svůj smysl vidění, ukazování Dvojí smysl slova ""Bůh promluvil"": mluví ke svědomí svědomím, mluví Písmem, tezemi, dogmaty Druhý smysl převládá a působí, že objektivističtější než řecká filosofie - že též řecká filosofie se stává orgánem theologie Paradoxní ne-autonomie středověku - určenost starou ontologií - — Síla osvobození, které obsaženo v křesťanském obrácení k duši, se zvrací v opak To ""smyslem"" středověké filosofie — Impérium jakožto sacrum imperium - Platón spasitelem Říma? Sacrum imperium není totéž jako předřecké monarchie Východu - není zde rovnice svět = obec, impérium Impérium není svět, nýbrž tkví v pravé realitě nadsvětské - tím pozvednuto nad empirickou skutečnost do říše pravdy, tato říše však nesplývá se světem a přírodou stát, res publica, impérium zůstává odlišné od smyslové, každodenní skutečnosti chorismos zachraňuje starou řeckou distinkci mezi světem a obcí, i když obec je nyní opět sblížena s božstvím - nová theokracie — Sacrum imperium a jeho verze 1) Verze byzantská 2) Verze islámská - zákon jen pro vyznavače - 3) Verze západní: a) dualita moci světské a duchovní b) nepoznaný, ale zřetelný vliv nových národů Neuvědomělé pohanství v pojmu šlechty (vládnoucí krev) Adelschristentum Pokřestění v kmenových skupinách, pokřestění násilím (bůh je moc, která se osvědčuje v boji) — Středověk po stránce sociální Přestrukturování společnosti od otrokářské ke kolonsko-feudální. Počáteční demunicipalizace. Mravní základ - nikoli otrok, věc, nýbrž člověk, který má majetek a rodinu - báze společnosti se rozšířila o tento mravní element. Tento vývoj nesouvisí s křesťanstvím přímo, protože to bylo původně spíše náboženství do říše nezačleněných, ale nepřímo tím, že rovnost před Bohem se nyní přece jen promítá do společenské skutečnosti i jinak se obrací smysl výroby a města - není to již otrocká práce, co zde dominuje, nýbrž roste význam techniky, nástroje, klade se důraz na mechanismy usnadňující a ulehčující práci Báze společnosti není masa volných, ale není to již masa vyděděných, nýbrž pracující a porobení jsou integrováni do společnosti Tím vším nový poměr k práci - práce nyní může v silnější míře uplatnit svůj ráz ἀληϑεύειν,4 je tím, co určuje lidský způsob života (otrok je věcí) Vznik Evropy není jen rozšířením geografického dějiště o germánskou část, nýbrž je vnitřním rozšířením demografickým o novou, lidskou, společensky integrovanou masu — ""Dialektika"" impéria - impérium a jeho ""neviditelná hranice"" - touto neviditelnou hranicí se děje zprvu neznatelný, později čím dál vědomější rozklad impéria - Germáni nejsou jen nepřátelé, chtějí být integrováni a vládnout - ale nechtí toliko ničit - etapy tohoto pronikání a integrace Germánů - první náznak: Ostrogóti Theodorichovi úspěch: Frankové – rezultát: saská říše 10. století — Rozmach Evropy. Připraven vývojem společenským - od otroctví k dominiu a kolonátu - zadržen germánským vpádem, dlouhotrvající válkou s Araby, nejistotou královských posloupností, která působila časté tříštění, projeví se tento rozmach demografickým přetlakem a kolonizačním pohybem od 10. století - druhý projev - křížové války se svým trojím směrem: 1. do východního Středomoří, zvláště Malé Asie, via Cařihrad, směr k ovládnutí mare Mediterraneum; 2. směr od Pyrenejí na jih - reconquista, která bude mít svým posledním výsledkem otevření světa, zeměkoule pro Evropu; 3. směr na východ - do střední a východní Evropy skrze Čechy, Polsko, Baltikum. Vznik měst jako projev nové společenské struktury a nového vztahu k práci. Jako se nová struktura projevuje expanzí na venek, tak vznikem městské kultury uvnitř. Feudální vrstva jen nejpovrchnějším elementem struktury. Církev nositelkou integračních, organizujících tendencí - kanalizace feudální bojovnosti v křižáckých výpravách - organizace duchovní moci v samostatnou souvislost, kláštery, celibát, církevní právo - university organizovány kolem práva a theologie - otevřený boj proti šlechtickému křesťanství, co v něm naposledy podléhá, či rozhodným způsobem se oslabuje, je idea císařství jako vnější organizace křesťanstva - stále více do popředí diferenciace, její projevy jsou velká suverénní teritoria autonomizující, pak zcela se osvobozující z ""impéria"". Středověká idea svobody - privilegia - exemce. Boj za svobody - feudalita (proti suverénovi), města, církev proti vrchnostem. Přesto integrace středověké společnosti velmi vytrvalá, odolává přes místní bouře a přesuny rovnováhy. Společnost v podstatě spravovaná privilegovanými. Je to sice masová společnost (dole), ale jednak je poměrně nehybná (sociální mobilita je nejpatrnější jako kolonizační trend), jednak aktivní jsou pouze privilegovaní, feudalita, církev - pouze tyto privilegované kruhy mají možnost organizovat sebe i druhé, mají moc. — Vznik laického křesťanství. Církev používá lidového hnutí v boji proti šlechtickému křesťanství. Lidová kacířství, lidová náboženská hnutí. Znovu vznik eschatologických nálad a milenarismus jako doprovod velkých pohybů - křižáckých výprav vnějších a hlavně vnitřních. Antikrist. - Městská vzdělanost, university. Církev je musí držet na uzdě - kontrolovat jejich bezuzdný racionalismus. Nový projev městské aktivity: devotio moderna. Rovněž augustinismus, kazatelská hnutí, begináže. Nechce stát in margine jako kacířství, má mnohem větší pretence - spoluúčast. - Teritoriální církve - rovněž university - 15. století ve Francii, ve střední Evropě. - Laické křesťanství ústí do reformace, pojem povolání - askeze ve světě. — Středověká autoritární syntéza a její rozklad. Příroda a milost, rozum a víra, integrační pojetí v soustavách 13. věku. Všechny tyto snahy vázány k metafyzice zprvu platónské, pak aristotelské - bytí jako idea a energeia (přičemž energeia předpokládá bytí jako idea). Příroda (rozum) jako předstupeň víry (theologie). Víra zdokonaluje rozum a činí jej jaksi teprve jím samým. Stále větší důraz na jazyk (pravda = soud, řeč) jako orgán všeobecnosti umožňuje energeia vidět jako ryzí jednotlivinu. Potom však bude příkrý rozkol mezi světem, jak jej vidí rozum, a světem víry a theologie, která se bude autonomizovat a voluntarizovat. - Na jedné straně – dokončení objektivizace pravdy - na druhé vzkypění křesťanské subjektivity, duše nepřevodná na věcné universum, žádost spásy převažuje. Augustinismus a rozklad středověké objektivní syntézy - obrat do sebe, do nitra, do subjektu. Augustinismus již není pojímán autoritárně - nýbrž subjektivně: augustinismus Konfesí, De Trinitate, směrem ke cogito - Petrarca, psychologismus (žádná filosofie) konjekturalismus Cusanův renesance: platonismus - proti Aristotelovi padovánský averroismus a Machiavelliho politický cynismus skepse - Montaigne výsledek středověku = 0 Uplatňuje se nyní však druhá oscilativní komponenta uvolněná celým středověkým vývojem - práce, její odborné a technické zaměření (na invenci, na mechanismy) Matematické techniky, algebra, formálnost úvahy Racionalita matematická v určitých odvětvích organizace života: ekonomie, finance, obchod — Skok z převahy křesťanského sebevědomí na bohatství světa - Od hlásání pravé víry pomocí křesťanské ratio (Lullus) k objevům zámořským (Portugalci) - pokračování reconquisty Španělé a Nový svět Kolaps předskripturálních civilizací Jižní a Střední Ameriky a jeho zvládnutí otevřením Afriky pro obchod s otroky Mění se pojem práva, státu, náboženství - všecko pod vlivem myšlenky mít, ovládnout, zmocnit se - hospodářství získává nový primát, světový obchod, světový trh Pojem povolání, osvědčení, teoretická nejistota a praktické osvědčení spásy, protestantismus, jeho duch se vlévá do počínajícího racionalismu, italské středověké finance, organizace výroby, osamostatnění kapitalistického podniku (M. Weber) Státní rezona v politice, kapitalismus v hospodářství — Bacon a cogito: Bacon: práce, inventa, mechanismy, metoda (stroj, mechanismus na inventa) renesanční metodologie vycházející z rétoriky a mnémoniky přesahuje na přírodu Descartes: formalita moderní matematiky (která vyrostla z praxe) novou formou myšlenky - universálnost úkolů - Jen co prochází myšlenkou (clare et distincte) má jsoucno - nová ontologická koncepce, nový pojem pravdy Pochybnost jako πάϑος metody Cogito jako vzor matematického principu Galilei - Newton: příroda nikoli ve zkušenosti přijímaná, ale rekonstruovaná matematicky - vypočitatelnost na základě principů přímo neověřitelných, ""nepřímé měření"" Comtovo nikoli přírodní filosofie (otázka po podstatě), nýbrž konstrukce pochopitelného jsoucna, jeho matematické struktury — Vývoj k ""demokracii"" (rovnost podmínek) - Amerika (britská kolonie a později Spojené státy) Racionalita a kolaps aristokracie, skupin lidí jednajících - úpadek římské říše, Francie pretenduje být nástupcem, universálním mluvčím Evropy, její centralizace, kartesiánský duch Průmyslová společnost, průmyslová revoluce, vykořenění ""pracovní síly"", vznik proletariátu, industrializace zemědělství (zemědělská revoluce 18. věku) Politická revoluce ve Francii, její příčiny a dopad na celkovou historii Evropy - — Španělská světová říše a vznik metafyziky (systematické) recepce metafyziky v lutherském Německu Německo - klasická země moderní metafyziky Západ - věda, obchod, technika / Německo - metafyzika — Duše ve středověku Mystika (- itinerarium in Deum)5 a Morálka - hrozba věčnou smrtí Smrt, zatracení (vlastní smrt), život věčný, vykoupení Osvědčení, zkouška - celoživotní napětí Provinilost, hřích, pokání Naděje - Onen svět, jako věčně budoucí Příroda a milost Běží o nesmrtelnou duši, její jedinečný osud, neopakovatelný, vše na jedné kartě, vážnost: jednou provždy — Pochopení člověka ne z názoru, ale z rozhodnutí, nikdy ""nestranně"" Ještě Pascal - nepochopitelnost člověka mimo křesťanství = křesťanství je však sázka Proč odtud ne nový ontologický přístup? Nové pochopení bytí? Protože časový význam existence interpretován z hlediska výskytu - jako budoucí život (v objektivním smyslu) Ale koercitivní význam tohoto konceptu veliký - soudržnost společnosti na něm závisela. — Středověký obraz dějin a evropská převaha: corpus christianorum ve středu dění, pojatého z hlediska spásy - v tom hlavní posila evropského sebevědomí proti islámu, proti neevropským komponentám dějin - ty veskrze jen význam záporný. Středověký obraz ví o celkovém smyslu a o konci dějin. Čas triviální a čas spásný. Konec dějin a život ke konci: katastrofa, Antikrist. Rozpad tohoto obrazu pod vlivem kartesiánského ducha, který vniká do historie. Historie nikoli již předmětem důvěry (v autoritu), nýbrž konstrukcí z dokumentů. Vznik osvícenství vlivem hlavně tohoto motivu, který rozkládá pozitivní náboženství. — Racionální poznání - věda, moderní metafyzika subjektu, přirozené náboženství, právo, státověda, hospodářství - (nikoli již přirozené náboženství jako předstupeň zjevení, nýbrž protiklad, rovněž analogicky ty druhé obory - pozitivní je jako takové už odsouzeno) - racionalizace celého života - reflektováno: nejen stát, nýbrž všechny obory soubytí - společnost Společnost vedle a dokonce proti státu, společnost jako problém – Společnost tíhne k vyrovnání podmínek - utilitárnost, racionální kalkul, blaho všech - dáno 1. racionalitou výroby, směny, dopravy; životní podmínky se musí přizpůsobovat věcné racionalitě výroby a práce; 2. vědou a technikou; 3. státní organizací byrokratickou a její centralizací; 4. vyřazením dosavadních elit ze středu hospodářského a politického života (nedovedou jej již dirigovat), specializací těchto elit na vojenské, event. diplomatické povolání, čímž se stávají ""weltfremd"". - Z tohoto důvodu rozkol, rozchod mezi ἀνδρεία a σοφία. — Smrt nesmrtelné duše v osvícenství. Buď 1) pragmatizace křesťanství, náboženství jako technika, jak být hotov s neřešitelnostmi života - anglosaský, zvláště americký způsob nebo 2) přes přirozené náboženství stále zřetelnější upouštění od křesťanského mravního rigoru - libertinismus jako úvod, jako praktický atheismus 3) vliv moderního průmyslového světa na porozumění skutečnosti - to stále více u ekonomů a myslitelů ekonomikou ovlivněných. Následkem toho člověk ztrácí nitro, sama sebe, stává se tím, čím jsou věci ve světě - všechny motivace odtud musí být formulovány světsky, principem slasti a jejím kalkulem. Odtud pak pochopitelný Kant a celý německý idealismus jako boj o duši, o její hloubkovou povahu, její vztah k světu a Bohu, k ""absolutnu"". — Problém průmyslové civilizace není otázkou sociální ani otázkou konsensu. Obě tyto cesty nevedou z úpadku lidství ven. Tento úpadek spočívá v pokračujícím zmasovění a ve ztrátě duše, která s ním spojena. Ztráta duše se projevuje po mnohých stránkách, ale pro společnost nejvýznamnější je ta, že znemožňuje jednání. Dnešní člověk a společnost nejedná, nýbrž reaguje a pohybuje se pasivně cestou nejmenšího odporu. Historie 20. století a jeho dvou válek je historie tohoto nejednání, toho, jak se Evropa vpotácí do jedné a nechá šílenci vboxovat do druhé katastrofy. S privilegovanými (feudalitou) ztratil evropský člověk vrstvu schopnou jednání. Do jisté míry [schopnost jednání] nacházejí znovu v evropské společnosti pouze zoufalí a vyřazení. Oběti červnových bouří 1848 a Komuny r. 1871. - Jednání může mít formu zdánlivě pasivní, jednání nejsou gesta, nýbrž je to pochopení, kde je cesta nejmenšího odporu a zahnutí v opačný směr. Vlastní povaha moderní společnosti, jak o ní meditují sociologové - Comte, Marx, Tocqueville (podle Aronova výběru) - není industriální, nýbrž úpadková. Industrie vedoucí k stále většímu zapomenutí na duši a jednání. Proto lék je pouze ""inteligence"". Ale nikoli daná, faktická, nýbrž obrácená, jedině ona schopna obratu. V ní celá naděje - ale naděje jest, jak ukazují jednotlivé případy těch, kdo jednají za nejnepříznivějších podmínek a jež si tradiční společnost ve vší své moci netroufá rozdrtit. Budoucí inteligence není založena na zákoně vývoje ducha, jak mínil Comte, ani není v řadách sociální revoluce jako bořivá avantgarda. Je v možnosti obratu a ve vytvoření masy solidárních, schopných pochopit, oč běží. Úpadkovost naší společnosti hledali jedni v tom, že činí nešťastnější než dříve - symptom: sebevražednost. Mnohem zřetelnější je však v regresu k primitivním formám překonání každodennosti: nacionalismus, válka, revoluce a jejich orgiastická verze. Tato civilizace nebyla s to vyvinout vyšší formy překonání každodennosti. To je důvod, proč Comtovo náboženství lidskosti nesmyslné - náboženství není konsensus vytvářený rozvažováním, chladnou rozvahou, nýbrž stránkou naladěnosti v její vášnivé podobě. Proč? Pro převahu technického elementu, který znamená zároveň umocnění každodennosti a její převahu nade vším, co jinak určuje lidský život, střízlivost a šeď jako základní tóninu, z níž se nevychází. Každodennost bytostně nemůže člověka naplnit, všecka její dobrodiní přijímá sice rád jako samozřejmost a zvyká si na ně jako něco, čím je mu život povinen, ale neváží si jich. — Evropa nezvládla problém, položený zánikem římské říše a vznikem nové společenské struktury mravních subjektů pracujících - svobodní pracující znamenají převahu techniky, nivelizaci, rozvoj technické racionality, vyčerpávající šedivou každodennost, ta spolu s nesmírným energetickým potenciálem, který vytváří, akumuluje výbušninu, která se uplatňuje v brisantních dějích 20. století a zanechává ji dnes ve stavu hédonického rozkladu. 1) Odtud až k hvězdičce je text v rukopise slabě přeškrtnut. (Pozn. vyd.) 2) ""Filosofie [je] svou bytností řecká. Řectví a středověk. Západ a Evropa, a pouze ony, jsou ve svém nejvnitřnějším dějinném vývoji [původně] 'filosofické'. Dosvědčuje to vznik a moc věd. Atomový věk. Nikdy by však nebylo věd, kdyby jim filosofie nebyla předcházela a kdyby je nevedla za sebou."" - viz: M. Heidegger, Co je to filosofie?, in: Básnicky bydlí člověk, přel. I. Chvatík, Praha 1993, str. 109. (Pozn. vyd.) 3) ""život poživačný"" - srv. Aristotelés, Etika Nikomachova, 1095b15-19. (Pozn. vyd.) 4) ""žít v pravdě, odkrývat, jak věci jsou"" (Pozn. vyd.) 5) ""popis cesty k Bohu, návod na cestu k Bohu"" (Pozn. vyd.) --------------- ------------------------------------------------------------ --------------- ------------------------------------------------------------",0
1546,2661,Co je Evropa – šest zlomků,,"[Bytí: kosmos věcí...]1 Sein: Kosmos der Dinge - Dinge selbständige Formen – πργματα – φύσις – Herrschaft durch Kampf - vita activa – πόλις – civitas – Gegenseitigkeit, Einseitigkeit – οÉκος - Mensch beherrscht im οÉκος, frei in der civitas; πολις – Macht auf Freiheit und Gegenseitigkeit beruhend, auf Wort und übereinstimmender Meinung. Gegenseitigkeit, Recht, Herkommen – Bindung, aber fraglich Frage nach dem Sein – Philosophie, durch Sophisten, Sokrates, Platon politisch formuliert Aus der Frage wird Antwort: Staat auf Wahrheit gegründet, Wahrheit im Sein beruhend, im Offenbaren der Dinge... Ursprünglicheres Erfassen des Seins – darin die Weitergestaltung des Staates Das Offenbarende: Sein – entzieht sich, indem es Dinge entdeckt, der Philosoph – der Wahrer der Wahrheit, des Seins im Gegensatz zum Seienden – Seiendes, auch Staaten, vergänglich – worauf beruht der Staat in seiner Macht, Einheit, Dauer? Philosoph muß aber im Konflikt mit dem gegenwärtigen Staate sterben, weil er ein Nicht-Wirkliches vertritt im... Aus der Katastrophe der πόλις geht der Staat als Frage nach der Grundlage des Staates hervor – Die tragende Grundlage – Frage nach dem Sein – Unvergängliches Philosophen – Könige Extrem, aber die faktischen Staaten nie mehr ohne Reflexion, Frage nach Sein, Wahrheit, Recht und Gerechtigkeit (= legitime, wahre Herrschaft) Die erfolgreiche πόλις – römische civitas – imperium erbaut und vorwiegend über Freiheit und Gegenseitigkeit der vita activa in der civitas Das imperium soll Staat der Gerechtigkeit sein – Stoiker Krise der civitas – ist nicht mehr als Eigentum der Bürger, sondern eines Einzelwillens, der muß gegründer werden – worauf? griechische Philosophie, Metaphysik zur Hilfe gerufen – sacrum imperium 1) Překlad náčrtu uvádíme pod čarou: »Bytí: kosmos věcí - věci jsou samostatné formy - πράγματα - φύσις - vláda skrze boj - vita activa - πόλις - civitas - vzájemnost, jednostrannost - οκος - v οκος je člověk ovládán, v civitas je svobodný; πόλις - moc spočívající na svobodě a vzájemnosti, na slovu a souhlasu mínění. Vzájemnost, právo, zvyklosti - vázanost, ale problematizovatelná Otázka po bytí - filosofie, u sofistů, Sókrata, Platóna formulována politicky Z otázky se stává odpověď: stát založený na pravdě, pravda spočívající v bytí, v odkrytosti věcí... Původnější pojetí bytí - v tom i další utváření státu$pokračuje v příští FN --------------- ------------------------------------------------------------ --------------- ------------------------------------------------------------",0
1547,2662,Bytí: kosmos věcí...,,"[Bytí: kosmos věcí...]1 Sein: Kosmos der Dinge - Dinge selbständige Formen – πργματα – φύσις – Herrschaft durch Kampf - vita activa – πόλις – civitas – Gegenseitigkeit, Einseitigkeit – οÉκος - Mensch beherrscht im οÉκος, frei in der civitas; πολις – Macht auf Freiheit und Gegenseitigkeit beruhend, auf Wort und übereinstimmender Meinung. Gegenseitigkeit, Recht, Herkommen – Bindung, aber fraglich Frage nach dem Sein – Philosophie, durch Sophisten, Sokrates, Platon politisch formuliert Aus der Frage wird Antwort: Staat auf Wahrheit gegründet, Wahrheit im Sein beruhend, im Offenbaren der Dinge... Ursprünglicheres Erfassen des Seins – darin die Weitergestaltung des Staates Das Offenbarende: Sein – entzieht sich, indem es Dinge entdeckt, der Philosoph – der Wahrer der Wahrheit, des Seins im Gegensatz zum Seienden – Seiendes, auch Staaten, vergänglich – worauf beruht der Staat in seiner Macht, Einheit, Dauer? Philosoph muß aber im Konflikt mit dem gegenwärtigen Staate sterben, weil er ein Nicht-Wirkliches vertritt im... Aus der Katastrophe der πόλις geht der Staat als Frage nach der Grundlage des Staates hervor – Die tragende Grundlage – Frage nach dem Sein – Unvergängliches Philosophen – Könige Extrem, aber die faktischen Staaten nie mehr ohne Reflexion, Frage nach Sein, Wahrheit, Recht und Gerechtigkeit (= legitime, wahre Herrschaft) Die erfolgreiche πόλις – römische civitas – imperium erbaut und vorwiegend über Freiheit und Gegenseitigkeit der vita activa in der civitas Das imperium soll Staat der Gerechtigkeit sein – Stoiker Krise der civitas – ist nicht mehr als Eigentum der Bürger, sondern eines Einzelwillens, der muß gegründer werden – worauf? griechische Philosophie, Metaphysik zur Hilfe gerufen – sacrum imperium 1) Překlad náčrtu uvádíme pod čarou: »Bytí: kosmos věcí - věci jsou samostatné formy - πράγματα - φύσις - vláda skrze boj - vita activa - πόλις - civitas - vzájemnost, jednostrannost - οκος - v οκος je člověk ovládán, v civitas je svobodný; πόλις - moc spočívající na svobodě a vzájemnosti, na slovu a souhlasu mínění. Vzájemnost, právo, zvyklosti - vázanost, ale problematizovatelná Otázka po bytí - filosofie, u sofistů, Sókrata, Platóna formulována politicky Z otázky se stává odpověď: stát založený na pravdě, pravda spočívající v bytí, v odkrytosti věcí... Původnější pojetí bytí - v tom i další utváření státu$pokračuje v příští FN --------------- ------------------------------------------------------------ --------------- ------------------------------------------------------------",0
1548,2663,Cesta k vybřednutí z války,,"[Cesta k vybřednutí z války] II.1 Co se obvykle považuje za cestu k vybřednutí z války, je pouze nahrávání super-Mnichovu, kterým jedna velmoc míní ukončit válku. Za takové východisko považují mnozí obchod místo válek. Je to klasická formule 18. věku, eratický balvan ve 20. století, vyhovující však pohodlí a únavě poražených. Tato formule nemá smysl tam, kde se obchod považuje jen za prostředek mobilizace a zároveň prostředek demobilizovat protivníka. Nesmysl, chtít koupit toho, kdo vyhrává válku, protože vyhraná válka je všecko bohatství světa. Cesty ven z války jsou jen dvě: cesta římská, již jednou v dějinách vyzkoušená - kompletní vítězství jedné strany. Vítězná, a to na široké vnitřní frontě, je dnes nedemobilizující strana. Možná, že odtud nevede cesta již zpět, že demobilizace může jen pokračovat, pokud za ní není škodolibý záměr přiostřit konflikt dvou nedemobilizujících. Druhá cesta je jiná válka, stojící tak kolmo na válce revoluční jako revoluční válka na válce 1914-18, válce světových impérií. Skutečná, nikoli iluzorní válka válce. Boj, kde supersíla dává vyšší odpovědnost, vážnost v pojetí života. Tato válka musí být vybojována za všech okolností, ale nečeká na příležitost jako válka revoluční, příležitost, kterou poskytne válka impérií. K válce dnešní, k frontě otřesených, není třeba příležitosti, ta je poskytována právě mobilizací. Mobilizovat proti mobilizaci, to je její smysl a její fronta. Výsledkem by měl být - ve společenském smyslu - vznik duchovní autority a moci. Centrem této války musí být ta část světa, kde se dá ještě něco takového svobodně organizovat. Nesmí však degenerovat v prostředek staré války, pro liberalismus, pro status quo. Může být pouze bojem za novou vládu vůbec, za prvně ve světě uskutečnitelný pouvoir spirituel. To předpokládá jiný pojem ducha, než je tradiční. Tradiční je odvozen z toho, co máme před sebou: ze světa představy, předmětnosti, z osvětleného spíše než ze světla, z denní evidence. Toto oceňování-přeceňování existence jako toho, co je zde tak, že se o tom lze přesvědčit pasivně, bez úsilí a odpovědnosti, pouze prací - píle postačí -, je falešný pojem ducha - korelativně k němu genialita (určena rovněž pojmem práce: obtíže, námahy a contario). Duch není ani duch tíže, velbloud, ani génius, který má křídla. Duch je otřesenost. Úmyslné zdůrazňování Noci, smrti, války není zálibou v iracionalismu. Ten racionalismus, který se tu může cítit zasažen, je útěkový racionalismus, v němž mohou najít a nacházejí útočiště všecky slabosti člověka upadajícího do osidla pouhého života. Proti tomuto pouhému životu bez hloubky a absolutnosti směřuje argument Noci, války a smrti. Duch je podstatně zkomolen, viděn-li ze strany osvětleného. Osvícenství je takovýto duch zkomolení. ""Zapomenout jako na smrt"" je příznačné: zapomenout na nejdůležitější. Život v odpovědnosti je mojství,2 je zároveň bytostná vážnost, váha, tíha je tu stále přítomná. Jinak pasivita unášenosti nemá vážnost, váhu, je ""lehko""myslná. Mojství je extrémně vzdáleno od sobectví egocentrismu. ""Mojství"" jediný způsob, jak egocentrismu možno čelit. Ego - zdánlivé já, já ""pro sebe"", já, které má sebe na očích; nemůže se ho zbavit do plné atematičnosti: já, které je nejen nesvobodné, nýbrž nesvoboda sama. Nemůže být organizace na základě zájmů, ale na určitém stupni může a musí zájem nastoupit své místo. Neběží o odborářství ani o vládu jisté třídy nebo skupiny, o žádnou revoluci manažerů nebo elit v jakémkoli smyslu. Běží však o etablování docela něčeho jiného, pouvoir spirituel ve vlastním smyslu slova, lidí, kteří získali autoritu skutečným exponováním, a institucionalizaci tohoto působení pod existující i dosud neexistující organizace: svazy, skupiny. Nikoli zájmové, odborové organizace, ale s výslovným cílem zabránit jakýmkoli politickým akcím, které by bránily nebo nepodporovaly sílu duchovní autority. Rozptýlit obavy, že by tato organizace mohla kdy být ""reakční"". Není reakční ani ne-reakční, nechává tuto alternativu za sebou. Pokrok a reakce - pojmy filosofie dějin odvozené z metafyziky německého idealismu - obrácený idealismus u Marxe [má] stále ještě tytéž základní představy - svoboda = nutnost, příroda v dějinách, svoboda je jen určení celku, který sám na ničem dalším nezávisí - svobodné je formalizací jsoucna, všecko jednotlivé odsouzeno k jakési fatalitě, konečno nikdy svobodné, jako příroda. Vychází však z fakta, že ideologie dosavadního stylu se vyžily právě proto, že [jsou] abstraktní a že [jsou to] ideologie, tj. ospravedlnění války jakéhokoli druhu, která není skutečnou válkou válce, a právě tak i proti ""válce bez výstřelu"", válce podvodné a potměšilé, která se vede pod záminkou války proti válce. * Malinowského alternativa3 Jediná cesta vyjít odtud - válka proti potměšilé válce, proti demobilizaci ve prospěch nové verze římské války. Válka proti válce musí klást přísné požadavky - nutit k demobilizaci. Odkrývat zvrácenost, s níž se slabosti a zbabělost maskují jako ctnosti, pacifismus, realismus... Dodávat sebevědomí, mravní oporu armádám utlačených, hynoucích bez pomoci anonymně - hledat způsob, jak jim umožnit vystoupení, použití hlasů. Boj proti difamaci utlačených - Kosíkovo ""jsem vinen?""4 jako vzor - nesmí se dovolit, aby tito lidé byli morálně měřeni - jedna z hlavních metod potměšilé války ""proti válce"". * Od Mnichova se vidí, že velké Jericho je možné, že velmoci kapitulují ze strachu z války, že náhle objevují mír jako válku, když je pozdě. Mnichov je velký svod pro mocné i v době nemožnosti horkých válek - horké války dnes svou hrůzou zvyšují názor o nemožnosti války - v tom [mají] též dnes hlavní roli -, ale dávají zapomenout na druhou možnost války, války bez výstřelu, jejíž největší zbraň [je] tato hrozba. Smysl diktatur je mobilizace s nadějí na super-Mnichov. * Okupace ČSSR jako vzorný příklad pseudomírové demagogie. Význam ČSSR v boji za skutečnou demobilizaci. Význam Sartrova dopisu.5 Soužití, ale za podmínky nápravy okupačního násilí a Velké lži. * Ve ""svojství"" (mojství) je vážnost poslední vůle k sobě, k nezaměnitelnému jádru mimo všecku ""roli"", která [je] vždy něco obecného a vyměnitelného. Vážnost: závaží, pro tíži života, odpor k útěku před ní. Není to tak, že co být má, se liší od toho, co jest. Co být má, je charakter bytí pobytu. Pobyt je ve formě alternativy jest - má být, ale toto ""má"" není pouhý ideál, je to pravdivé, pravé, ""jsoucnější"" bytí než to, které ""jest"", které se již rozhodlo pro schovávanou a útěk. Prázdné obecné ""povinování"" proti konkrétně-situačnímu ""mání"".6 Hegel má pravdu proti abstraktnímu ""mání"", ale nedosahuje sám konkrece, protože jeho protiklad proti abstrakci není konečné svojství, nýbrž faktický celek, nekonečno v té které dialektické epoše. ""Povinnost"" není věcí pohledu, proto též ne ""praktického rozumu"". Je věcí životního porozumění, ""průhlednosti"" existence, která je tak, že se cítí v úkolu, a nikoli v úloze,7 v úkolu být, postačit bytí - nechat je být tím, čím jest, a jsoucno rovněž... Nevyhovět vážnosti svojství znamená nenechat se být tím, čím jsme, a proto prchat před tím. Ale zároveň nenechat být bytí tím, čím jest, totiž tím odhalujícím a umožňujícím život v od-krytosti, tj. zároveň u vědomí skrytosti i odhalování, jež jako konečné nás má potřebí. V tom [je] nyní jiná koncepce dějin: dějiny [jsou] vždy koncipovány podle pojetí svobody. Je-li však svoboda nikoli, jako v německém idealismu, charakter absolutna, nýbrž konečného bytí, pak otřesy těch míst, na nichž se bytí usazuje a uzavírá, jsou uzlová místa dějin. Dějiny spočívají v těchto otřesech. Dějiny proto mohou být jen takto, v rámci konečné otřesenosti, smysluplné. Proto však právě dějiny též nemohou být jednou provždy ""ovládnuty"". Problémem dějin není ovládání přírody v člověku, není též harmonie, není konečná nějaká fáze, vyřešení těch či oněch společenských opozic a bojů. Co člověk chce být, vyplývá z toho, jak si rozumí, a jak si rozumí, souvisí s tím, jak se ukazuje bytí. Sociální otázky náležejí podle toho do situace člověka, v níž si vede teprve tak, že jedná ve smyslu svobody, svojství, oběti, předskoku,8 odpovědnosti, vážnosti - nebo jejich opaku. Idealistické a marxistické pojetí dějin [je] stejně metafyzické - definitiva. Sociální otázky patří na stranu materiálu, v němž se svoboda a smysl uplatňují, netvoří tento smysl samy pro sebe, z jejich sil se nedají dějiny ""vyložit"", či vykládají-li se tak, znamená to přeskočení jejich vlastního obsahu, kterým není quid,9 nýbrž quomodo.10 Co znamená za těchto okolností historie na fenomenologickém podkladě? Nic než vzít za základ historie fakt, historie konstatovaných událostí, historii porozumění, historii otevřenosti. Jinými slovy, pochopit otevřenost samu jako historii. Pro tento úkol jedním z nejdůležitějších pojmů je ten, který Heidegger vytyčil ve spisku Vom Wesen der Wahrheit (O způsobu bytí pravdy): pojem ""otevřená oblast"" (das Offene). Otevřená oblast je rovina přístupných fenoménů, těch, které jsou k dispozici od jisté ""doby"", v jisté ""epoše"", v čase, který udává fenomenalizace, zpřístupnění ontologických fenoménů. Otevřená oblast je odlišná od světa ve smyslu konkrétního okolí toho kterého individua. Otevřená oblast je sice vždy výsledkem individuálního otevření, je vždy souborem individuálních nálezů, objevů, nahlédnutí, ale tak, že jsou tyto individuální nálezy k dispozici nám i druhým, jsou zde ve formě sedimentů, které upozorňují na věci tak, jak jsou nezávisle na našich objevech. Otevřená oblast tedy nejen ""konzervuje"" objevené, které nezapadá do temna, nýbrž zůstává osvětleno, ale zprostředkuje proto též mezi jednotlivci a jejich způsoby porozumění věcem, které lze souborně označit jako jejich ""svět"" a které vždy patří tomu kterému já. Právě že svět je ten který, že patří k tomu kterému já, je v něm nezbytná funkce tohoto poukazování od jednoho toho kterého k druhému, výzva k němu, aby si osvojil totéž. Tato funkce poukazování náleží oněm důležitým ""výtvorům"", které na rozdíl od fenoménů, jež se ukazují samy (např. běl, červeň, tón a1) ukazují na jiné, na ""samofenomény"" nebo zjevy, jako jsou ukazovací gesta, projevy slovní, výroky, vyprávění, ale též umělecká díla, dokumenty, monumenty, památky. Otevřená oblast existuje tak, že to, co je otevřeno, se nikdy nedá odloučit od toho, co takto poukazuje, přinejmenším od jazyka, skrze nějž věci spatřujeme, aniž si to uvědomujeme. Je to oblast zásadně přístupného jsoucna - v podstatě každého jsoucna objeveného, ale v této objevenosti trvajícího. V tomto otevřeném se odbývá naše chování k věcem, naše vztahování k nim, ať běží o práci, zařizování, vyrábění a obrábění, představování či myšlení, jednání rozmlouvání, vyzývání a jiné ovlivňování slovem i činem. Neodbývá se tedy v nějakém ""duševním soukromí"", nýbrž v této otevřené oblasti, ve jsoucnu jako odkrytém, již objeveném, ""odhaleném"". * - Okupace ČSSR jako vzorný příklad války v míru. - Mnichov jako jeden z prafenoménů 20. století - Super-Mnichov jako ideál pseudomírové politiky. 1) Zlomek obsahuje pouze tuto druhou část. (Pozn. vyd.) 2) Zčeštěná podoba Heideggerova pojmu ""Jemeinigkeit"", srv. M. Heidegger, Sein und Zeit, cit. vyd., str. 42. (Pozn. vyd.) 3) Srv. B. Malinowski, An Anthropological Analysis of War, in: American Journal of Sociology 46 (1941), str. 521–550; týž, War – past, present and future, in: War as a Social institution, vyd. J. Clarkson a T. Cochran, New York 1941. (Pozn. vyd.) 4) V roce 1975 adresoval Karel Kosík – po policejní prohlídce, při které mu bylo zabaveno přes tisíc stran filosofických rukopisů – francouzskému filosofu J.–P. Sartrovi otevřený dopis, v němž klade otázku, čím je vinen, že s ním policie zachází jako s podezřelým, a to pouze proto, že za základní právo považuje svobodu myšlení. Dopis byl otištěn ve francouzském deníku Le Monde 29. června 1975. Sartre v odpovědi odsoudil postup státních orgánů a policie a ocenil Kosíkův postoj. Česky vyšly oba dopisy 28. 6. 2001 v kulturní příloze Salón (str. 3) deníku Právo, v překladu D. Hégrové a s komentářem A. J. Liehma. (Pozn. vyd.) 5) Viz předchozí poznámka. (Pozn. vyd.) 6) = sollen (Pozn. vyd.) 7) tj. nikoli v roli (Pozn. vyd.) 8) Zčeštěná podoba Heideggerova pojmu ""Vorsprung"". – M. Heidegger, Sein und Zeit, cit. vyd., str. 122. (Pozn. vyd.) 9) ""co"" (Pozn. vyd.) 10) ""jakým způsobem"" (Pozn. vyd.) --------------- ------------------------------------------------------------ --------------- ------------------------------------------------------------",0
1549,2664,Tyto reflexe o smyslu dějin...,,"[Tyto reflexe o smyslu dějin...]1 Tyto reflexe o smyslu dějin nelze nikterak řadit ke kapitole ""zákonitost dějin"" či ""periody dějin"". Obvykle se však ""smyslem dějin"" chápe něco takového jako vyšší strukturní zákonitost, jíž je individuální dění podřízeno a jíž nutně podléhá, protože je přece jen jakožto část vyššího společenského celku vpleteno do nadřazené strukturní sítě. Zkoumání o smyslu historického dění obvykle sledují tuto ""vyšší"" objektivitu. Protože našim úvahám o toto nejde, bude se jejich čtenář cítit neuspokojen a rozladěn: hlavní bod jsme, jak se zdá, obešli. Naší otázkou naproti tomu bylo: Co vůbec znamená smysl a jakým způsobem se může v dějinách smysl zjevovat? Smysl dějin je zde třeba chápat spíš jako to, co dává smysl v dějinách, a to v dějinách, které je třeba pojmout ne jako objektivní dění v objektivním čase (například jako analogon teorie grup). To, že úloha prozkoumat objektivní zákon dějin obsahuje smysl, je vždy výchozí domněnkou, která předpokládá řešení naší úlohy: co znamená smysl a za jakých podmínek se smysl může vůbec zjevovat? Smysl, jak jsme viděli, je s to zjevovat se jakožto nepodmíněný a totální jen jako smysl bytí, a to jako smysl problematický. Je tedy nutné rozlišit dvojí: výzkum zákona dějin jako struktury, která obsahuje, kauzálně podmiňuje a řídí individuální dění (a která žádný smysl vůbec obsahovat nemusí), a výzkum smyslu obsaženého jako možnost v lidské dějinnosti a uplatňujícího se ve faktických dějinách především v podobě filosofie a politiky. To, že první a druhá úloha jsou dávány dohromady, ba že jsou spolu identifikovány a zaměňovány, má ovšem metafyzické důvody - absolutní a totální smysl byl spojen s představou božstva, které zároveň celkovému dění dává jeho strukturní zákonitost v podobě absolutního ducha, vůle (k jasnosti, k uvědomění...), v lásce atd. Zkoumání smyslu dějin předpokládá tedy kritiku metafyzických předpokladů dosavadních filosofií dějin a jejich konstrukcí dějin. Smysluplné je toto zkoumání dále jen na základě ontologické diference. Ontický smysl je jako takový vždy již odsouzen ke křehkosti, relativitě, tedy k částečnosti, neabsolutnosti, subjektivitě. Je ale nutno rozlišovat mezi subjektivním smyslem, na jehož základě se může jevit totální a absolutní smysl, a takovým smyslem, který toto nepřipouští. Ontický smysl jakožto smysl světský je vždy subjektivní ve druhém smyslu. Ontický smysl jakožto smysl nesvětský (spatřený na hranici) vede k ontologičnu. Ontologično je vzmach svobody, jen tento vzmach může obsahovat smysl, který není pouze subjektivní. Jakožto subjektivní smysl je vzmach jako sebestvrzení svobody již vždy pro individuum, tj. pro jeho život jako celek, něčím smysluplným. Může se v této subjektivní smysluplnosti zjevit něco ještě hlubšího? Tato otázka může být pojata 1. jako otázka po kontinuitě vzmachu svobody, který se udržuje od individua k individuu a od generace ke generaci na základě objevu možnosti svobody; 2. jako otázka po absolutním smyslu. První otázka je zároveň otázkou po proměnách konkretizace svobody. Např. od polis k světovému státu jako k sacrum imperium, odtud k regnum hominis. Je nezávislá na otázce druhé. K tomu by se dalo říci např. toto: hledat jiný smysl než neustálá ztělesnění svobody, která dávají podnět k opakovanému nasazení za svobodu. To překračuje možnosti analýzy; pokud se pohybuje na pevné půdě, nemůže dělat nic jiného. 1) Z německého originálu přeložil Karel Novotný. (Pozn. vyd.) --------------- ------------------------------------------------------------ --------------- ------------------------------------------------------------",0
1550,2665,Zodpovědnost,,"[Zodpovědnost]1 ...skromně myslím, že etika souvisí nerozlučně se zodpovědným postojem, tj. žádným ""teoretickým"" postojem, nýbrž tisícikolejnou praxí, která má nicméně jednotný smysl a ten přísně kontroluje a dodržuje. Ani teoretickým poznáním, ani pedanterií, zákonictvím - mnohem spíše i odvoláváním a revizí. Odpovědný postoj: mohu odpovídat, musím odpovědět na otázku, proč dělám to, co dělám, a nesmím vypravovat pohádky. Člověk a svět: člověk je smrtelná bytost, která stále anticipuje své nebytí, zase ne teoretickým představováním, nýbrž útěkem nebo vystavením se té stálé nouzi, ohroženosti, opuštěnosti, která jako společný úděl na člověka doléhá a z níž může svůj díl přijmout a reklamovat, nebo se ho hledět zbavit. Existuje-li nějaký morální imperativ, pak: život odpovědný hájit a zevšeobecňovat. Nemá smysl se ptát po nějakém účelu, který by měl lidský život mimo toto lidské rozhodování, ale v jeho rámci je to propastný rozdíl. Odpovědnost je zároveň skutečnost, kázeň, respekt druhého a - moudrost, poznání (protože) vytvoření sebe sama, toho já, které předtím, před vznikem odpovědného postoje, nebylo. Vztah k jedinému, co [je] věčné, nepomíjející[, je] zároveň vztah k tomu, co nás pohlcuje a zahlazuje. - Základem vztahu odpovědnosti je vztah k tomuto nepomíjejícímu jakožto jediná vlastní věčnost a ""vědět"" zde je souhlasit, chtít svůj soud a společnou spravedlnost. Chápat svět jako místo úloh, které se pro odpovědného člověka kladou, způsobů, jak neunikat; jak uskutečnit to, co svět do nás vložil jako pouhou vágní intenci, ale tak, že prohlédnutím a přemožením všeho, co nejsem já, se tato intence může uskutečnit - možná docela jinak než v mých představách, úmyslech... 1) Zlomek dopisu neznámému adresátovi. (Pozn. vyd.) --------------- ------------------------------------------------------------ --------------- ------------------------------------------------------------",0
1551,2666,Studie o času I,,"[Studie o času I]1 Chtěli bychom nyní ukázat podrobněji, jak se tato oslovenost Ideou projevuje u jedné ze základních struktur, jež dávají svůj ráz životu člověka v jeho odlišnosti vůči základnějším a přitom jednodušším stupňům jsoucna. Míníme strukturu času. Čas je náš universální horizont a jako horizont je půdou pro nejpestřejší rozmanitost apriorních poznatků subjektivních i objektivních. Zde však nechceme postupovat analyticky, rozborem naší zkušenosti o čase, časového vědomí a časové formy lidského života, nýbrž komparativně-onticky: nechceme zde zjišťovat, co a priori víme o čase, nýbrž klademe si otázku, co čas jest na různých úrovních předmětnosti, co znamená čas v universu v jeho různých poschodích. * Všecky předměty jsou seřazeny v určitém pořádku, který myšlenkově izolujeme a získáváme tím všeobecné pořádkové formy prostor a čas. Jsou obecné, protože se jim nevymyká žádný předmět, žádné předmětné určení, vztah či děj; jsou to formy, poněvadž je myslíme samostatně jako nevyplněná vztahová schémata, která jsou vyplňována - realizována různými, libovolnými obsahy. Ráz forem (schémat) vysvětluje jejich odlišnost od čistých pojmů (které se nedají kvantitativně dělit, nemají reálních částí) a jejich prostředkující ráz mezi názorem a pojmem (zdůrazněný v Hegelově ""unsinnliche Sinnlichkeit und sinnliche Unsinnlichkeit""). Jsou to schémata celková a potud jedinečná, v nich činíme pokus myslit veškeré předmětenstvo aspoň v jeho hlavních formálních rysech. Lidský sklon realizovat abstrakce vede k tomu, že si představujeme mnohdy tyto formy vztahové jako samostatné entity; filosofie i věda proti tomu sice v novější době protestují, ale sklon k tomu, uvažovat o nich jako o samostatných jsoucnech, je stále silný - také v tom se projevuje, že se nám zdá zprvu samozřejmým, že existují takové samostatné formy dvě, totiž prostor a čas, hluboce odlišné a navzájem nezávislé. Jakmile si uvědomíme formální povahu obou, vznikne ihned též problém jejich vzájemného vztahu; neboť formy nejsou bez obsahu a tento obsah je tak navzájem spjat, že není možná obsahová diferenciace v jednom bez zásahu druhého. Čas je vzájemné zařazení prostorových dějů; nemůže tedy existovat čas bez prostoru. Prostor je však vzájemné seřazení odlišných míst či bodů a tato odlišnost neexistuje bez možnosti vzájemného pohybu, který ovšem opět předpokládá čas. Ačkoli prostor a čas jsou tak navzájem skloubeny a ačkoli moderní věda tuto skloubenost stále prohlubuje, mají prostor a čas jako pořádkové formy určité vlastnosti hluboce odlišné. V prostoru běží o jednoznačnou uspořádanost míst, přičemž tato místa jsou všecka stejně ,aktuální', takže měnit místo v prostoru znamená možnost vždy se vrátit k svému východisku; prostorový pořádek nemá směr. Čas naopak směr má, není nikdy celý ,aktuální', u času ,aktualita' se stává problémem. Časová dimenze má vedle pořádku též směr; pořádek časový je pouhá posloupnost, kterou možno (v paměti, resp. fantazii) probíhat vpřed i vzad, ale prostor nemá nic analogického fázi aktuality, která je jedinečná a k níž není pro žádnou událost, umístěnou v časovém pořadí, návrat možný. Čas je tedy o tento rozdíl aktuality a neaktuality proti prostoru bohatší; bez něho by byl pouhým dalším rozměrem, analogickým rozměrům prostorovým. V takovém čistě pořádkově myšleném čase by existovala sice zákonitá posloupnost dějů (abychom dospěli od a k e, musíme projít b a c, právě tak jako při cestě z e k a musíme projít c a b); ale neexistovalo by zde žádné skutečné napřed a potom. Napřed a potom jsou různé pořádkové vztahy vzhledem k výjimečnému, privilegovanému pásmu či bodu aktuality, který sice charakterizuje každou událost, ale jen jednou a nenávratně, zatímco v prostoru není privilegovaných bodů, všecky jsou rovnocenné. Pořádkové vztahy časové, jako současnost a následnost, jsou tedy hluboce odlišné od napřed-potom, které je vztah směrový. Současné mohou být různé události nezávisle na směru, kterým jimi probíháme, právě tak následné: současnost a následnost jsou analogické vztahům prostorovým, jaké zde existují mezi různými dimenzemi (když např. souřadnice x zůstává neměnná, zatímco y se mění či naopak, nebo když se mění zároveň x i y). Rozeznáváme nyní tuto řadu problémů, které se týkají času: Svébytnost časové dimenze ve srovnání s dimenzemi prostorovými; problém časových vztahů (současnost a následnost): jsou to vztahy skutečně universální? Tj. v jakém smyslu lze mluvit o tom, že veškeré předmětenstvo je zároveň v stejném časovém elementu (okamžiku)? Sem náleží také otázka jednoty či nejednoty časového či časových proudů, vyzvednutá teorií relativity. Dále sem náleží otázka časového fluxu, jeho podstaty, jeho rychlosti. Jsou autoři, hovořící o absolutní, neměnné a ničím nezdůvodnitelné ,rychlosti' času; jest nyní otázka, v čem vlastně spočívá. Tato otázka souvisí s další, totiž s otázkou kontinuity v čase a kontinuity času. Čas, podobně jako prostor, chápeme jako kontinuum; časové kontinuum má význačnou úlohu v tom, že jednotí věci a procesy. Čas sice, jak se vyjádřil N. Hartmann,1 na první pohled znamená rozptýlenost dějů a věcí do řady fází (P. Weiss – to be is to be incomplete),2 ale tato rozptýlenost neznamená věcnou nejednotu; teprve přerušení trvání věci nebo procesu v čase má ten následek, že mluvíme o dvou odlišných věcech, resp. procesech. Při tom nutno odlišit tuto otázku kontinuity věcí a procesů v čase od otázky kontinuity času sama, totiž otázky, zdali je čas složen z okamžiků, či jsou-li okamžiky jen abstraktní a libovolné zářezy do původně jednotného pásma uplývání. S touto otázkou, resp. se způsobem, jak ji rozřešíme, bude souviset též způsob řešení otázky vztahu času, hlavně časových dimenzí jednotlivých, ke skutečnosti. Někdy považuje se jen přítomné za skutečné, poněvadž přítomnost se přímo považuje za kritérium skutečnosti. Vzniká tedy otázka, je-li pouze přítomnost skutečná, nebo přítomnost s minulostí, nebo dokonce všecky časové dimenze. Vztah pojmů přítomnosti, skutečnosti, aktuality a reality je dalším problémem, kterým se zde nutno zabývat. Po těchto preliminariích přistoupíme pak k vlastnímu našemu problému, totiž k otázce vztahu různých ontických úrovní (fyzická příroda, život, člověk) k času. Zejména se budeme zabývat otázkou, existuje-li speciální čas organický či historický, nebo pouze časová perspektiva biologická, resp. historická, a čím se tyto časové fenomény vyznačují. Odtud pak dále třeba položit otázku, zda z předchozího něco vyplývá pro sám ontický status času, zda čas může pomoci k formulování otázky absolutní reality, zda přispívá, jak se domníval např. Kant, k vyjasnění otázky předmětnosti jakožto celku vší reality. Na této úrovni možno pak znovu formulovat i kantovskou otázku fenomenality času. O svébytnosti časové dimenze nemůže být pochyby po tom, co bylo pověděno o charakteru směru, a to nezvratného, který je času vlastní. Nezvratnost časového směru je v ohledu přírodním pouhé faktum, jehož nutnost nenahlížíme. Fyzikálně se tato nezvratnost podkládává degradací energie, zákonem vzrůstu entropie; ten je objektivním kritériem časového postupu. Nezvratnost času by pak závisela na určitém rysu fyzikálního dění, jehož formou je čas, který by mohl být jiný nebo který by nemusil platit vůbec, nýbrž pouze uvnitř určitého cyklu dějového (pro který by naopak platil věčný návrat téhož). Naproti tomu bývá docela právem namítáno, že nezvratnost času a vzrůst entropie nejsou ekvivalentní; že časová nezvratnost nesouvisí se směrem do budoucnosti, s tím, k čemu směřuje časové dění, co z něho rezultuje, nýbrž s tím, že příčina je vždy časové prius. Čas je nezvratný z důvodů kauzálních vůbec, nikoli z důvodů jisté podoby kauzálního nexu. V čase může nastat libovolná sukcese, ale čas sám se nemůže obrátit, poněvadž příčina se nemůže stát následkem. Časová nezvratnost je pak téhož původu jako nezvratnost důvodová: čas nemůže být obrácen jako nemůže být obrácen pořádek důvodů a důsledků (v určitém systému). Na rozdíl od uspořádání věcí v prostoru, kde sousednost je nahodilá, uspořádání v času nahodilosti nemá, nýbrž postulujeme pro ně vnitřní souvislost, závislost každé další časové pozice na pozicích předchozích. Z toho vyplývá též větší důležitost časového rozměru před prostorovými - čas musí obsahovat důvody sukcese, ale i prostorového pořádku: důvody dění lze sice spatřovat v prostorových vztazích, ale vysvětlovat všecky vztahy možno jen časově, v prostoru se zastavujeme u pouhých dat bez dalšího vysvětlování. Přes tuto svébytnost, kterou nelze považovat za rys subjektivně podmíněný, nepříslušící časové formě věcí samých, je čas tak úzce spjat s prostorem, že obojí, zvlášť v moderní fyzice, je považováno za jedinou strukturu. Pro nás vzájemné sepětí prostoru a času implikuje důležitou otázku universálnosti času. Universálnost času nutno odlišit od absolutnosti; spočívá v tom, že každý přírodní fakt musí mít časovou koordinátu a že všecky přírodní děje lze seřadit do časového pořádku. Jako universálnost prostoru neznamená totéž co absolutnost prostoru (tj. nezávislost prostoru na tom, co je v něm obsaženo, a spolu s tím měr prostorových na fyzikálním, totiž pohybovém stavu toho, co je měřeno), tak universálnost času neznamená absolutnost, tj. jedinečnost časového pořádku nezávisle na fyzikálním stavu toho, u čeho časové trvání měříme. Co z hlediska jednoho systému vztahového je současné, může být z hlediska jiného následné, takže nelze obojí považovat za obsah téhož okamžiku. Jen tolik musíme požadovat pro časovou universálnost, aby v různých časových posloupnostech, vztažených k různým fyzikálním systémům, vyskytovaly se vždy všecky přírodní události, aby do každého z nich byly někam zařazeny.3 Říkáme-li tedy, že svět se skládá z řady fází, z nichž každá obsahuje okamžitý průřez universem, musíme si být vědomi toho, že každé takové seřazení dějů universa platí jen z hlediska určitého fyzikálního systému, že tedy ono ""obsažení ve stejném okamžiku"", přiřazení stejnému bodu časové osy nemá absolutní hodnotu, nýbrž je regulováno principem konečné rychlosti světla. Z hlediska určitého fyzikálního systému skutečně pak máme před sebou všeobepínající rozmanitost. Časová forma není tak jednoduchá, aby byla zcela nezávislá na povaze dějů, které se v ní odehrávají, podobně, jako to platí o prostorové formě. Jiná otázka je nyní, zdali není cosi absolutního ve fluxu časovém, totiž v onom zvláštním rysu, že v časové formě postupuje skutečnost v celých svých současných průřezech z fáze do fáze, přičemž právě aktuální fázi označujeme jako přítomnou. O tomto zvláštním ""pohybu"", který není pohybem v čase, nýbrž pohybem času, říkává se, že má absolutní rychlost, která totiž není ničím relativovatelná a kterou nelze uspíšit ani zmenšit. O tomto zjevu absolutní rychlosti času mluví Husserl ve Fenomenologii vnitřního časového vědomí2 i N. Hartmann v článku o času a substanciálnosti.3 Celý tento problém vzniká nutně tam, kde si představujeme čas jako hotovou dimenzi, která je námi, subjektivně, probíhána fázi za fází. Místo narůstání celé skutečnosti, které si představuje naivní pohled na časové plynutí, máme zde pak pohyb subjektivního či subjektivních pohledů skrze kontinuum vyšší dimenze. Celý obsah reality pak ustrne a jediným děním se stává tento pohyb přihlížitele kontinuem časových fází. Poněvadž však tento pohyb obsahuje sám zase totéž, co známe z primární, naivní apercepce času, totiž uplynulou, přítomnou a ještě nepřítomnou fázi, je možno a nutno opět vyřadit tento pohyb (jako fakt nějaké další, vyšší časové dimenze), tj. časové plynutí je pak pochopeno samo jako reální pohyb; časové plynutí má pak zapotřebí nějakého času (ovšem jiného, než je primární čas reálních procesů, tj. jejich pozice ve čtvrtém rozměru), a tak to musí jít dále in infinitum až k poslednímu, absolutnímu času. Protože však časový průběh, střídání fází nelze žádným způsobem vyloučit, zůstává v ""absolutním čase"" problém nerozřešen: či lépe nemluvit zde o ,rychlosti', která má smysl vždy jen vzhledem k prostoru, nýbrž o zjevu sukcesivnosti samém. Domnělá ,rychlost' není nic jiného než sukcesivnost sama. Hlubší je otázka, v čem spočívá vlastně časová sukcesivnost. V moderní době stojí zde proti sobě dvojí pojetí, které lze označit jako kontinuální a diskontinuální. Podle jednoho skládala by se skutečnost dějství, která podkládá časovou formu, z jakýchsi atomů dějství, kdežto druhé by v ní vidělo skutečnou plynulost, v níž jsou všechna rozdělení jen čímsi umělým a druhotným. Podle jednoho by pak v časovém kontinuu bylo možno vycházet od elementů, totiž časových okamžiků; podle druhého by bylo třeba vycházet od kontinuálních pásem a tato pásma srovnávat mezi sebou (podle vztahu vzájemné inkluze). Obojí hledisko má své přednosti i obtíže. Upozorňujeme, že právě zde se setkáváme s časovou paralelou Zénónových paradoxií, týkajících se prostoru a pohybu. Obtíže atomického hlediska souvisí s tím, že časový okamžik nezdá se býti faktem zkušenosti, nýbrž pouhou konstrukcí; psychologové často zdůrazňují, že neprožíváme nikdy ""nedílný"" okamžik, nýbrž časové pásmo, které má určitou extenzitu. Je-li však časový okamžik pouhou konstrukcí, vzniká otázka, zdali při jeho konstruování nebyla spáchána chyba, když byl prohlášen za naprosto nerozlehlý a nedílný. A. N. Whitehead naučil nás svou ""metodou extenzivní abstrakce""4 nepovažovat okamžik za atomickou entitu individuální, nýbrž za třídu časových intervalů navzájem do sebe zasunutých; v takovém pojetí nevychází se, nemůže se vycházet od okamžiků, nýbrž od extenzivních pásem dějových. Avšak ať je metoda extenzivní abstrakce jakkoli plodná k řešení starých paradoxií prostorových, ať je jakkoli oprávněn názor, že jí byly nadobro sprovozeny ze světa názory, které toto kontinuum chtěly vykládat naivně atomicky (jako názor Humův), zdá se, že ve věcech času je úspěch menší. Co znamená vycházet od intervalů, od pásem trvání? Pásma trvání musí mít určitou časovou extenzitu; ale tato extenzita nemůže přece znamenat nic jiného, než že mimo přítomnou fázi děje rozeznáváme fáze již uplynulé; mimo přítomný okamžik okamžiky již zašlé, mimo událost trvající události odbyté. V každém časovém pásmu jako takovém musil již být odlišen přítomný okamžik od zbytku pásma, jelikož jinak by nebylo možno vůbec mluvit o pásmu: vše by bylo stejně přítomné, celý prožitek by byl přítomným okamžikem. Zatímco v prostoru nemáme nikde přesných mezí, které by dovolovaly soudit na diskontinuální skladbu, máme v čase privilegovaný okamžik, mez, přítomnost. Neexistují-li časové fáze současně v nějaké vyšší, čtyřdimenzionální rozmanitosti, pak by časová pásma byla možná pouze subjektivně: jenom tam, kde vedle přítomnosti, vedle aktuální fáze, je ""přítomna"", zkoncentrována do této aktuální fáze též fáze neaktuální, bylo by možno něco takového jako časová rozloha a interval. Ryze objektivně by pak nemohlo existovat nic než sukcese okamžiků, které mezi sebou nemají kontinuálního spojení. Kontinuita by pak nebyla původní vlastností času, nýbrž kontinuita přicházela by do něho jeho (prostorovým) obsahem. Okolnost, že mnozí moderní filosofové vycházeli z časových, lépe řečeno, dějových pásem, vysvětluje se jednak vlivem psychologických doktrín o čase (James, Bergson, Stern aj.), které vesměs zdůrazňují prožitek ""trvání"", tj. kontinuity jako základ časového prožívání, kdežto okamžik a řadu časovou, tj. řadu okamžiků či časovou linii považují za účinek prostorového modelu času. Považujeme-li však sukcesivnost, jednosměrnost za skutečně podstatnou vlastnost času, pak se nezdá, že by bylo možno čas považovat za původní kontinuum. Čas je pak sukcese přítomností, které mezi sebou nemají kontaktu. Buď je sukcesivnost v čase nepodstatná, a pak může být kontinuem (rozmanitostí analogickou prostoru, např. čtyřdimenzionální), nebo je proň nepostradatelná a pak nutno převzít diskontinuální pojetí času (okamžiky nemají mezičlenů, navzájem se nedotýkají, nemají společného milieu). Proti kontinuálnosti času vystoupil též Bachelard5 ve své polemice proti Bergsonově durée; postavil proti ní dva argumenty, jeden fyzikální, druhý psychologický. Fyzikálně je proti časovému kontinuu teorie relativity, poněvadž okamžik je v této teorii absolutní, kdežto trvání relativní; okamžiky jsou fundamenty časových relací, kdežto trvání je časová relace, která v této teorii závisí na rychlosti vzhledem k danému systému (čím větší rychlost, tím týž jev trvá déle). Po stránce psychologické tvrdí Bachelard, že zkušenost ustavičného trvání neexistuje, vzpomínka na trvání že je obtížná a nejistá, spacia a intervaly časové si nepamatujeme, jak by to bylo nutné, kdybychom měli skutečně původní zkušenost trvání; minulost zařazujeme do ""sociálních rámců"" pomocí vnějších opěrných bodů, nevycházíme při datování z vnitřní zkušenosti. Organizace minulosti v jednotu, tvorba objektivního časového pásma může se odbývat v okamžiku právě tak jako v rozloze, ba v rozloze si tuto organizaci dovedeme představit pouze s větší obtíží než v okamžiku. Proti kontinuálnosti času též Hedwig Conrad-Martius ve spise Die Zeit,6 dokonce se tu snaží dokázat, že Aristotelés nebyl hlasatelem kontinuity času. Právě pro okamžik platí Husserlovo schéma časového vědomí, kde v ""bodové"" přítomnosti (tj. z našeho hlediska: přítomnosti atomické, u níž nemá smyslu mluvit o částech) je obsažena celá dimenze, celé kontinuum retencí, tj. bezprostředních vzpomínek na minulé přítomnosti, k nimž se intencionálně vztahují a tak vytvářejí v ustavičném krytí předmětnou minulost, jejíž části jsou všecky zároveň, kontinuální časovou linií. Husserlovo schéma nám též ukazuje, že ""prožitek kontinuity"" je něčím zásadně odlišným od ""vněmu časového pásma"". Časový interval, spacium atd. nejsou vnímány v témže smyslu, v němž vnímáme sensualia, tj. v jediné přítomnosti. A přesto je v přítomném okamžiku obsaženo, dáno kontinuum: totiž jako soubor ,bezprostředních vzpomínek'. Na tento fenomén kontinuální se ve skutečnosti naráží, když se říká, že naše přítomnost obsahuje minulost, že minulost se do ní vlévá. Je však neoprávněné vyvozovat z toho, že by naše přítomnost měla podobu časového intervalu, že by byla rozlehlá, jak se někdy říkává. Není-li zážitek kontinuity vykládán podle Husserlova schématu, tj. jako imanentní obsah okamžité přítomnosti, nýbrž jako souvislost časového pásma, nezbude než považovat čas za nedílné, všeobsahující kontinuum, v němž přítomnost nelze oddělit od minulosti a budoucnosti a v němž přítomná pozice je pouze libovolným a nepodstatným zářezem. Proto kontinuální pojetí je ve skutečnosti nekonzistentní s názorem, že se ve světě tvoří něco nového; Bergsonovo pojetí času, podle něhož čas je zároveň kontinuita i svoboda, obsahuje rozpor. Svou stránkou kontinuity je Bergson mnohem blíže k pojmu času, jak si jej představuje Spinoza, nežli se na první pohled zdá. Tím dospíváme k dalšímu problému, totiž otázce reality časových ,dimenzí', lépe řečeno částí času. Je známo, že právě v tomto ohledu byla problematičnost času vždy pociťována nejnaléhavěji. Již u Aristotela je problém času uveden aporií neskutečných partií minulé a budoucí, mezi nimiž nerozlehlá přítomnost právě pro svou nerozlehlost není časem. V moderní době často týž argument slouží k dokazování ireality času. Realita časových dimenzí je otázka, která ještě jinak souvisí s problémem časové sukcese. Neběží totiž pouze o to, jaké povahy je přítomnost kvantitativně (zda extenzivní či atomická), nýbrž o její povahu kvalitativní, o to, v čem vlastně časový fluxus spočívá. Tato otázka souvisí pak zcela bezprostředně s otázkou reality časových dimenzí. Časový fluxus může spočívat buď v tom, že si představujeme, že realita narůstá o stále nové vrstvy současnosti, o stále nové aktuální fáze, přičemž předcházející fáze jsou zatlačovány do neaktuality; v tom případě je nutno říci, že nové fáze (ty, které vzhledem k přítomné jsou budoucí) dosud neexistují, kdežto minulé fáze sice existují v tom smyslu, že jich nelze odčinit a že jsou přítomny jako příčina ve svých následcích, ale zároveň jsou odsouzeny k věčné neaktualitě; nebo si naopak představujeme, že minulost i budoucnost jsou pouze členy další dimenze čtyřrozměrné rozmanitosti, která se v naší třírozměrné prezentaci jeví rozštěpenou v prostor a čas; v tomto druhém případě spočívá časový fluxus v tom, že (n-1)-dimenzionální prezentační pole probíhá v určitém, neměnném pořadí n-dimenzionální realitou, v níž obsah přítomnosti, minulosti i budoucnosti je stejně reální, tj. stejně přítomný. K realitě časových dimenzí lze zaujmout tato stanoviska: stanovisko, že jedině přítomnost je reální (které bylo skeptiky uváděno ad absurdum názorem, že časově nerozhlehlá přítomnost sama je nereální, zvláště když v přítomnosti musí se přítomnost zároveň měnit v minulost); stanovisko, že reální je minulost + přítomnost (bez budoucnosti, přičemž přítomnost je aktuální, minulost neaktuální fází reálního času); dále stanovisko, podle něhož všecky časové dimenze jsou stejně reální (např. Jacobyho nauka o totální realitě času);7 nesouměrnost, jednosměrnost času se obráží v tom, že budoucnost + přítomnost nebo pouhá budoucnost bez minulosti nejsou mezi reálními možnostmi. Mohlo by se nyní zdát, že považujeme-li nauku o atomické přítomnosti za správnou, musíme přijmout nauku o jediné realitě přítomna nebo nejvýše přítomna s minulostí. Avšak zde třeba rozlišit mezi realitou a aktualitou; přítomnost může být výhradně aktuální, aniž byla jedině reální, a tato aktualita je to právě, co má onen atomický charakter, onen ráz non-extenzivní, pokud totiž není intervalem. Minulost je reální, aniž byla aktuální: tato realita spočívá v tom, že minulé děje mají objektivitu nezávislou na jakémkoli subjektivním stanovisku, že kladou jako každá realita odpor naší případné snaze tuto realitu změnit podle našich přání a potřeb. (Ovšemže minulost, např. historická, není ve všem všudy ukončená a hotová, takže ji lze novými akcemi nově osmyslovat, osvětlovat; to je však jiná otázka než principiální faktičnost minulosti jako minulé. Ta právě tím, že je minulá, uniká našemu zásahu a boj můžeme svádět pouze s jejími aktuálními následky, nikoli s minulostí jako minulou, ""mrtvou"".) V čem je nyní ""aktualita"" přítomnosti? Je to aktualita specifická, která nestojí proti ""potencialitě"", nýbrž je pouhým efektem časového fluxu jako takového; pouze v aktualitě je možný náš zásah do reality, kdežto do minula - právě z důvodu nezvratnosti fluxu - zásadně zasáhnout nemůžeme. Kdežto v prostoru nepřítomné a v tom smyslu non-aktuální se může stát aktuálním, je to v čase vyloučeno, poněvadž by bylo nutno obrátit celkový směr kauzality. Nauka o atomické povaze přítomnosti není tedy identická s naukou o jediné realitě přítomného, nýbrž o výhradné aktualitě přítomného. Pokusme se nyní vyložit argumentaci ve prospěch nauky o nerealitě budoucnosti. Z moderních autorů tuto nauku zastává např. Bergson8 a zejména Broad.9 Všichni filosofové, kteří zároveň ujišťují, že minulost se uchovává a budoucnost se teprve tvoří, nejsouc v minulém a přítomném plně obsažena, jsou tohoto názoru. Broad podává argument, kterým se snaží ukázat, že věty o minulosti a přítomnosti lze vyjádřit též beze vztahu k času (takže je možno převést je ve věty existenciální), zatímco věty s futurem takto traktovat nelze. Překlad je takový: ""Pršelo"" = ""Existuje děj A, charakterizovaný deštěm, a celkový úhrn existence je větší než celkový úhrn existence, když děj A nastává."" ""Prší"" = ""Existuje děj A, charakterizovaný deštěm, a celkový úhrn existence je roven celkovému úhrnu, když děj A nastává."" Futurální děj takto přeložit nelze, poněvadž neexistuje děj A, který by nastával, když je celkový úhrn existence menší než ten úhrn, kterého bude dosaženo, až A nastane. Avšak bylo právem namítnuto,4 že buď musí býti ""nastává"" ve všech případech vzato nečasově a pak platí stejně o futuru jako o préteritu a prézentu (v tom případě však Broad podává nesprávný důvod svého zavrhování reality futura); nebo je v případě futura vzato v časovém smyslu, potom však nelze časový vztah vyloučit ani v préteritu a prézentu. K tomu možno doplnit dále, že slovo ""existuje"" je vzato dvojsmyslně v obou případech; poněvadž běží právě o otázku, zdali ""neexistuje nyní"" znamená ""neexistuje vůbec"" nebo jen ""neexistuje v přítomnosti"", nelze vyvodit z toho, že děj A dosud neexistuje, jeho neexistenci vůbec. Broad má ovšem v záloze ještě myšlenku, že bez teze, že budoucnost neexistuje, se v určitém smyslu neobejdeme, poněvadž předpokládáme-li, že čas je jen pohybem zorného pole stále přítomnou rozmanitostí, vede to k nekonečnému regresu, kterému je nutno se vyhnout. Lépe tedy předpokládat neexistenci celé budoucnosti bez regresu než neexistenci části futura s regresem. Avšak proti tomu stojí důvody těch, kdo soudí, že budoucnosti nelze upřít existenci o nic více nežli minulosti. Tyto argumenty jsou logické, fyzikální, psychologické a metafyzické povahy. Logicky možno argumentovat, že důvody, které ospravedlňují existenci minulosti, platí rovněž pro budoucnost. Sem náleží zvláště dilema, postavené Jacobym: buď musí být přítomnost stejně neskutečná jako minulost a budoucnost, nebo musí být všecky tři dimenze naopak stejně reální. První část dilematu je však absurdní, protože přítomnost je uznaně reální; tedy zbývá jen druhá alternativa. Jacoby považuje běžnou nauku, podle níž jsou všecky časové fáze skutečné, ale jen postupně, za pouhý praktický kompromis mezi tezí výhradného nároku přítomnosti na skutečnost a mezi naukou o souborné skutečnosti času. Tento kompromis sice postačí prakticky, ale logicky prý není domyšlen. Existuje-li pouze přítomnost, pak možno říci stejným právem, že existuje i že neexistuje - pojme-li se totiž existence nečasově, bude výhradný nárok přítomnosti na realitu obsahovat spor. Z toho, že ""nárok přítomnosti na výlučnou realitu"" je sporný, však nelze logicky přímo vyvodit, že všecky fáze času jsou stejně reální, jak se domnívá, že smí učinit Jacoby. Jeho alternativa není úplná. Předpokládá, nedokazuje symetričnost vztahu mezi minulostí a budoucností. Proto také Jacobyho myšlenka, že čtyřdimenzionálnost času, kterou tvrdí, není hypotézou, nýbrž jednoduchým, logicky harmonizovaným popisem fakt, není úplně správná: čtyřdimenzionálnost času se sice skutečně hodí k výkladu známých fakt, ale obsahuje předpoklad, že budoucnost vskutku existuje. Ryze logicky nelze tedy rozhodnout ani pro, ani proti žádné z obou těchto metafyzických teorií času. (Zdůrazňuje to ostatně M. F. Cleughová ve své kapitole o logických falaciích, které se vyskytují v problematice času.)10 Důležitější budou tedy argumenty věcné. Zmiňme se na prvním místě o metafyzickém argumentu, čerpaném z pojmu kauzality: kdyby budoucnost nebo některá jiná časová dimenze neexistovala, pak nebude možná žádná spojitost mezi nereálními a reálními částmi času, a tedy také žádná kauzalita. Kauzalita má smysl pouze tenkráte, jsou-li členové kauzální řady všichni stejně reální. - Tento argument sice na první pohled vypadá solidněji, ve skutečnosti je však stejně zdánlivý jako argument ryze logický. Kauzalita sice předpokládá, že členové kauzálního nexu jsou všichni stejně reální, ale nikterak nepředpokládá, že by byli stejně reální zároveň, naopak každá taková supozice by vedla k zrušení kauzálního vztahu. Naprostá současnost příčin s následky vede k vyloučení, zrušení kauzálního nexu: pak sice máme před sebou druh důvodového, jednosměrného zřetězení, ale chybí v něm naprosto okolnost pro kauzalitu příznačná, že totiž příčina vytváří, dělá, vyrábí, rodí, vysílá ze sebe následek, že jest tvorbou. Je známo, jak již Hume narazil na tuto otázku současnosti příčiny s následkem, která by důsledně domyšlena vedla k okamžitosti celého světového procesu či, jinými slovy, k jeho věčné přítomnosti. Hume v Treatise III, 2 vykládá, že může-li některá příčina být současná se svým následkem, pak takové musí být všechny, a to že by vedlo k úplnému vyloučení vší následnosti ve světě a k vyřazení času, který by se redukoval na jediný okamžik. Naopak Ingarden ujišťuje, že příčina musí být současná s následkem, poněvadž jinak by byla po určitý čas inaktivní, což by odporovalo principium rationis sufficientis. Avšak zcela stejně lze argumentovat naopak: může-li existovat příčina zároveň s následkem, jsou-li současné C i E, kde je důvod, aby tento stav netrval? Příčina, která je současná s následkem, je v době této současnosti tedy inaktivní, a není tudíž důvodu, proč by přestala inaktivní býti. Příčina, která by byla současná s účinem, by se nepřetvářela, nepřecházela by v účin. Nelze říci, že bezprostřední příčina je současná s účinem, nýbrž suma podmínek + doplňující příčina = účin. Jakmile doplňující příčina přestane mít svou samostatnost, jakmile vstoupí do okruhu podmínek, které ji potřebují, je zde již účin. V každém případě Hume neměl pravdu pouze pro příčiny nepřímé (jako otočení vypínačem a rozsvícení lampy), nýbrž stejně pro příčiny bezprostřední (jako proud elektronů, který rozžhavuje vlákno): bez časové sukcese není kauzality. Argumentace metafyzická, pomocí pojmu kauzality, nám tedy také nepomůže rozhodnout otázku. Důležitější, významnější je proto psychologická argumentace, se kterou přišel Dunne.11 Podle něho empirická fakta psychologická, totiž jevy snu a některých bdělých anticipačních představ, nelze bez přítomné reality budoucnosti vysvětlit. Dunne uvádí empirická fakta, která jsou velmi nápadná a která nepochybně s duchaplností a ne beze vší pravděpodobnosti vysvětluje jako ""vzpomínky na budoucnost"". Za účelem výkladu těchto zjevů, které považuje za zjištěná fakta, konstruuje pak Dunne teorii času, která spojuje v sobě jak nauku o souborné skutečnosti času, jak ji zastává ze současných myslitelů např. Jacoby, nýbrž také nauku o absolutní realitě časového pohybu, která je mysliteli druhu Jacobyho naprosto zavrhována jako neslučitelná s prvou. Jacoby zastává pojetí, které se podobá tomu, z něhož vyšel Dunne, totiž Hintonovu z roku 1887.12 Hinton i Jacoby tvrdí čtyřdimenzionálnost času a časová posloupnost je jim podmíněna pohybem (n-1)-dimenzionální percepční rozmanitosti rozmanitostí n-rozměrnou. Tento pohyb je pro ně oba tím, čím je každý pohyb ve světě ""pravém"", nadfenomenálním, totiž určitým útvarem čtyřdimenzionálním, a sukcese nemá krom subjektivního žádný význam metafyzický, o sobě neexistuje: je pouhým efektem naší ""žabí perspektivy"". Z toho důvodu popírá též Jacoby, že by bylo nutno chápat čas jen jako rozmanitost, která je v klidu vzhledem k našemu sukcesivnímu chápání; časová rozmanitost je nejen v klidu, nýbrž je sama zcela beze vší sukcese. Kdyby pohyb i klid náležely stejně do absolutní reality, pak by nebylo možné vyhnout se nekonečnému regresu: čas by byl nikoli čtyřdimenzionální rozmanitostí, nýbrž rozmanitostí o nekonečném počtu dimenzí. Avšak tento nekonečný regres je právě tím, čeho Dunne potřebuje, aby odůvodnil to, co je podle něho faktem ""vzpomínky na budoucnost"", reprodukce budoucnosti. Právě že se nepohybujeme pouze ve světě čtyřdimenzionálním, nýbrž že i tento svůj pohyb dominujeme atd. do nekonečna, zakládá možnost odpoutat se od vázanosti na pouhou přítomnost a uvědomit si i budoucí události. Kdyby Dunne měl pravdu, pak jeho psychologickými zkušenostmi by existence budoucnosti byla skutečně dokázána; ale zároveň i mnohem více než ona, totiž ""seriálnost"" času, jeho polydimenzionální stavba a konečná podřízenost ""absolutnímu času"", totiž neredukovatelné, absolutní sukcesi, která není předmětem žádného dalšího, vyššího zpřehlednění, časové neutralizace. Tak Dunne činí - narozdíl od Jacobyho - pokus, aby koncepci existující budoucnosti, koncepci souborné reality (přítomnosti) času skutečně prokázal, ale prokazuje zároveň mnohem více než ji a jeho ""průkaz"" obsahuje tak fantastické komponenty jako předvědění, jako nekonečný regres, který má poslední terminus, jako spirituálního pozorovatele, který je poután hmotným substrátem a zároveň nad něj povznesen atd. Bylo by možno krom psychologického materiálu, který přináší Dunne, učinit pokus opřít tvrzení, že budoucnost existuje, o fakta moderní fyziky. Teorie relativity zná různé tempo událostí v různých systémech (co [je] v jednom současné, to [je] v druhém posobné, takže co v jednom je teprve budoucí, v druhém ,již' existuje). Ale nehledě k tomu, že různé systémy nelze v teorii relativity převést na společnou časovou základnu, je úchylka mezi časy různých soustav pouze v rámci rychlosti světla, takže nelze mluvit o existenci celé budoucnosti, nýbrž nejvýše té její části, která je realizována v systému, v kterém jdou hodiny nejrychleji. Ovšem čtyřdimenzionální universum Minkovského13 zachází s časoprostorem jako jednotnou čtyřdimenzionální rozmanitostí. Ale okolnost, že jeho pomocí lze popsat jevy fyzikální, není sama o sobě dosti silná, aby prokázala skutečnou realitu budoucna, právě tak jako k tomu nepostačil čtyřdimenzionální svět Hintonův a Jacobyho čtyřrozměrný čas. Neboť matematická koncepce, jakou je Minkovského svět, je formální kostra, která je schopna realizace různými modely, z nichž jeden může být fixní, jiný plynulý. V podstatě jedinou cestou, jak se skutečně přesvědčit o koncepci Hinton-Jacobyho (je ovšem starší, podle Dunneho o ní referuje již 1754 d'Alembert),14 je Dunneho psychologický experiment o předvědění budoucnosti; ale tato koncepce je tak složitá, vnitřně problematická a nepravděpodobná, že rozhodující argumentace, jakou nepochybně zamýšlel Dunne, zde před námi určitě není. Na druhé straně se nám zdá, že tato koncepce vede k plodnému pojmu ,časového světa' (Jacoby) jako odlišného od ,sukcese', která podle myslitelů tohoto typu nenáleží věcem samým. Subjektivní pohyb sukcesivní, pohyb (n-1)-dimenzionální ,projekční plochy' skrze rozmanitost n-dimenzionální, je pak metafyzické minimum, které v žádném případě není redukovatelné. A i když tento pohyb ve svém celku, jakožto absolutní realita mezi absolutními realitami, je pouze světovou linií, která má svůj počátek, konec a pozici v čtyřrozměrné rozmanitosti beze vší sukcese, je ve svém průběhu přece něčím původním a neredukovatelným, ať se to snažíme jakkoli devalorizovat poukazem na lidskou ""žabí perspektivu"". Z předchozího vyplývá několik zajímavých důsledků: především, že problém času není identický s problémem časového světa, jak se domnívají někteří naivní objektivisté. Jistě má N. Hartmann pravdu, když protestuje proti tomu, aby času byla přičítána tendence a aktivita, jak je tomu v mytických obrazech času ničivého nebo naopak tvořivého a plodícího; ale na druhé straně identifikace problému času s otázkou časového světa, k níž sám dospívá, není o nic méně naivní - i ona je projekcí určité naší tendence, totiž tendence objektivační. Metafyzický problém časového světa, který je jedním z velkých aspektů problému universa v celku, nedovedeme rozřešit; metafyzická tendence, která se hledí tohoto celku zmocnit, ovšem se tu uplatňuje ve vší intenzitě, neboť časový svět jako povznesený nad sukcesi je něčím, co slibuje naší tendenci k celku, k jeho definitivnímu uchopení a pochopení nesmírný úspěch. Tento eleatský svět tedy vychází vstříc opět jedné z velkých metafyzických tendencí - přičemž se ukazuje, jak obě tendence, objektivační a totální, vedou k neúspěchu. Nevíme tedy, zdali ,časový svět' je bez sukcese, a tedy bez toho, co běžně a fenomenologicky nazýváme časem; problém je podle vší pravděpodobnosti neřešitelný. Každé řešení otázky časového světa by mělo přirozeně svůj značný význam pro rozřešení otázky významu časové sukcese a časové perspektivy; ale určité části tohoto problému mohou být od prvního izolovány. Nejvlastnější půdou pro problém času nemůže být tedy otázka ,časového universa', které může být ryze nečasové; je dobře možno, že čas ""ve věcech samých"" nenajdeme - že se jich tedy budeme marně ptát, co je čas. Avšak není-li čas zcela určitě faktum absolutního universa, je nicméně absolutním faktem, které nelze žádným způsobem oddisputovat a ze světa sprovodit. Proto musíme však podstatu času hledat nesporně především tam, kde čas nepopiratelně najdeme - aniž bychom proto holdovali jakémukoli subjektivismu. Přitom je zřejmé, že ačkoli obě základně odlišná metafyzická řešení - jedno, podle něhož budoucnost existuje, druhé, podle něhož nikoli - implikují dva základně různé aspekty významu času, existuje určitá stránka problému, která zůstane stejná, ať přijmeme jedno či druhé řešení: ať je čas výsledkem toho, že celá realita je v ""tvořivém postupu"" nebo ať je efektem lidské ""žabí perspektivy"", v každém případě znamená, že se v universu něco tvoří; a ""tvořivý ráz"" času není tedy pouhou metaforou, nýbrž patří k samé povaze ústředního fenoménu časového. V obou případech čas je tvorba, v obou případech jím vzniká v universu něco zásadně nového, v něm dosud neobsaženého, a tudíž je též manifestací svobody, ba svobodou samou. Odlišný je však v obou případech způsob, jak se tvorba a svoboda uskutečňují. V prvním případě běží o postupné obohacování jsoucna novými vrstvami časových fází, mezi nimiž jsou pak takové, které se vyznačují proti předchozím též kvalitativním obohacením, na těch se budují nové a nové - čas je v tomto pojetí ustavičné sčítání a syntetizování předchozích výbojů; máme před sebou universum, které se vyvíjí, které je nazíráno pod kategorií vývoje, dějství a tvorby. Od atomu přes základní hmotné architektury až k živým bytostem a člověku máme před sebou veskrze díla času. Čas tu nebyl pouze formou universa, nýbrž neméně jeho obsahem; časová tvorba týče se tedy rovněž obsahu universa. A universum, poněvadž je časové, spočívá zčásti, nebo dokonce snad i úplně na rovině svobody. Člověk se tu jeví blízkým podstatě universálního jsoucna, je částí universa, i když jeho největší nárok je překonat universum novými obohaceními. V druhém případě je svoboda, čas a tvorba něčím, co se týká mnohem méně universa než člověka, mnohem méně obsahu světa než formy, v níž je svět prožíván. Nové, co vzniká v universu příchodem času, nespočívá v obohacení světa nebývalým, nýbrž závisí naopak též na svého druhu neadekvátnosti, na něčem negativním: člověk není pro světovou rozmanitost adekvátním, rovnodimenzionálním nazíratelem - chybí mu možnost přehlédnout ji v zásadě na její úrovni, možnost setkat se s ní jako rovný s rovným. Z toho důvodu mu nezbývá než obraz v prostředí necelistvém, obraz nutně zlomený a plynulý, obraz prolnutý negací. Svoboda v tomto případě neznamená obohacování objektivní skutečnosti novými obsahy - jelikož v této skutečnosti jsou tota simul, byla by snaha o takové obohacování něčím sporným -, nýbrž je právě tím, co v nečasovém objektivním světě bez posloupnosti a všeho, co k ní náleží, nikdy nemůže být, totiž dramatem a jeho perspektivou, zavrstveností v realitě a současným vyřazením z ní. Jsme svobodni, poněvadž je nám vyhraženo v universu toto mimořádné postavení - být sice jeho složkou, která je svou kvalitativní náplní na ně beze zbytku odkázána, a přece z něho nevysvětlitelná, zároveň jim pohlcená a z něho vytknutá. Ať je tomu však jakkoli, problém času musí být rozebrán mimo tyto metafyzické alternativy, a tyto alternativy nám slouží především k tomu, abychom se ujistili tím, jak nezávisle na metafyzických návrzích je problém času spojen s problémem tvorby nového a problémem svobody. Vidíme nyní, že k problematice času náleží jednak časový svět, v němž si představujeme děje uspořádány, jednak posloupnost (ať je tato posloupnost působena ""tvořivým posunem"" celé reality nebo jediným pohybem naší prožitkové ,roviny' časovou rozmanitostí). Posloupnost je nezbytná, avšak naprosto nedostačuje, neboť (jak ukázal Husserl) z toho, že něco časově plyne, nenásleduje ještě, že si toto plynutí též uvědomuje. Uvědomění času pak předpokládá, že časové plynutí sice sledujeme, ale zároveň též umísťujeme do časového světa; toto umístění do časového světa děje se pomocí časové perspektivy, časového horizontu. Abych totiž měl věci a procesy minulé a budoucí, musím napřed chápat, musí mi být přístupno něco jako minulost a budoucnost, a přístupnost minulosti a budoucnosti není vysvětlena prohlášením, že se naše vědomí pohybuje z minulosti do budoucna: neboť v každém okamžiku je vědomí bezrozměrnou přítomností, abstrahujeme-li od časové perspektivy, která v pohybu z minula do budoucna není obsažena. Odpovíme-li, že tuto perspektivu vysvětluje paměť, pak je to jen nové slovní označení téhož problému; paměť předpokládá, nevysvětluje časovou perspektivu. Abychom si mohli něco pamatovat (nejen reprodukovat minulost, nýbrž skutečně si uvědomovat minulé jako minulé), musíme časovou perspektivu, musíme minulost mít v moci, musíme již chápat, že je a co je. To předpokládá: 1) minulé se jistým způsobem uchovává; 2) neuchovává se jen jako přítomné nebo jako specifická součást přítomného; 3) dovedu se od přítomného jako takového odpoutat; 4) abych to mohl, musím přítomnost pojmout ne jako něco hotového, odbytého, tím minulého, nýbrž jako schopnou změny vlastním zásahem, a tedy ve světle něčeho, co dosud není. Tento čtvrtý bod pak znamená, že se neodpoutávám toliko od přítomného jako takového, abych se uchyloval k jiným časovým dimenzím, nýbrž od jsoucího vůbec; všecko, co jest, mi nedostačuje, celé jsoucno překračuji. Časové vědomí není nic jiného než vědomí tohoto překročení. Překročení jsoucího však není možné, nevyskytuje-li se, neposkytuje-li k němu opory něco jiného než universum jako soubor konečných jsoucen. Aniž bychom dovedli universum učinit svým předmětem a tak se nad ně reálně povznést, aniž bychom přestávali být jeho součástí, jsme osloveni něčím, co nelze považovat za jsoucno ve smyslu obsahu universa; toto oslovení nás vůči universu uvolňuje, dovoluje nám, abychom se v něm v celku orientovali. Očekávání, příští zcela jiného je v pozadí všeho časového pohybu. Teprve na podkladě tohoto oslovení a na základě možného příslibu radikální obnovy je možná časová perspektiva a následkem časové perspektivy skutečné zachycení plynutí jako takového - pomocí plynutí pak a jako jeho rámec také časový svět. Tak je veškeré časové prožívání pouze možným vztahem k ideji: buď naprosté odpadání od ideje, nevěra v ideu, v něco zásadně nadřazeného veškerenstvu a eo ipso pouhá odevzdanost universu na jeho milost a nemilost, nebo obrácení k ideji - kteréžto obrácení není, jak si představoval pozitivní platonismus, nazírání ideje, kontemplace ideového jsoucna, nýbrž otevřenost a připravenost pro zcela jiné, zásadně odlišné, pro radikální skok, proti němuž všecky ""kvalitativní"" skoky zůstávají zásadně pozadu. Toto ""radikálně jiné, odlišné"" umožňuje odpoutání od přítomného uplývání, od jeho aktuální fáze, k níž je vždy poutána bytost ryze biologická aspoň svým prožíváním, i když její aktivita přerůstá rozměr aktuálně přítomného. Konečný smysl tohoto odpoutávání, které nesporně leží v našem prožívání času, je toto ""zcela jiné"", které právě pro svou zásadní odlišnost je vždy teprve před námi, nikdy není ""odbyto"", nýbrž vždy se k nám obrací s charakterem vyzvání. Tak se ukazuje, že vlastní časová dimenzionalita leží na jiné úrovni, než je uplývání a podržování minulého, na jiné úrovni než ""trvání"" nebo ""proud vědomí"", zdůrazňovaný Bergsonem a Jamesem. Časová dimenzionalita je jakýsi úkol, jehož stranami jsou to, co je reální a v tom smyslu hotové, a ""zcela jiné"", ἕτερον. Na jejich rozmezí leží ta část reality, na kterou lze působit, která je v dosahu mé akce pod případným vlivem výzvy tohoto ἕτερον: tou je přítomnost. Rozumí se, že všecko uplývající je na věky vyrváno naší působnosti, ať na to chceme jakkoli nemyslit a zapomenout; tato vůle nemodifikuje minulost, nýbrž jen mé vlastní budoucí přítomnosti. Vše reální, vše vstoupivší do času propadá eo ipso věčné nedotknutelnosti. Tak stojí přítomnost na rozmezí dvojí věčnosti, z nichž jedna pohlcuje veškerou realitu - vše, co jest, se již stalo, je v podstatě již zde, je od věků do věků ,přítomné' a zároveň nedostupné našim rukám, kterými jen proběhlo jako korálek náhrdelníku za korálkem; druhá však jistí proti tomu, že nejdůležitější stojí vždy mimo tuto propast bezmoci, je to věčnost výzvy, vzkříšení, zmrtvýchvstání. Tento konflikt je čas; žít v tomto konfliktu znamená žít v čase. Bylo častěji řečeno, že moderní filosofie, filosofie poklasického údobí, doby, která se rozloučila s dědictvím řecké metafyziky, je zároveň filosofií času. Při tom myslívá se na filosofii toho rázu, jak ji rozvinuli James, Bergson, Whitehead, Alexander, Broad aj., filosofii ""tvořivého postupu"" jsoucna, filosofii trvání a bezprostřední paměti. Avšak moderní doba zná nejen filosofii času rázu Bergsonova, nýbrž také strnulý čas Hintonův, Jacobyho, Einsteinův a (zčásti) Dunneho. A ve filosofiích tohoto druhu projevuje se protiklad k časové dynamice ještě mnohem energičtěji než v klasických filosofiích, pro něž čas (či trvání) nebyl sice poslední realitou, ale byl něčím svérázným, autonomním, nikoli pouhou vícedimenzionální rozmanitostí. Tato dvojitost moderní filosofie času teprve vyjadřuje něco základního z problému času: protiklad, konflikt časového úhlu, časové perspektivy. Ostatně třeba dodat, že filosofie času rázu Bergson - Whitehead představují rameno ireality, obnovy a svobody jen neadekvátně. Ve své analýze časové struktury nesestupují hloub než k faktu, který je sice fundamentální, ale přece jen částí ještě hlubší struktury: totiž k faktu uplývání a uchovávání uplývajícího bezprostřední pamětí. Všude se zde přehlíží fakt, že i při uchovávání minulého (s jeho současnou modifikací) může být celá časová struktura nicméně zakryta, že minulost takto uchovávaná (jeho součást, moment přítomnosti) je minulost nečistá. Přehlíží se fakt, že minulost může být zde, aniž je spatřena, odkryta jako minulost, jako věc odbytá, hotová, kterou můžeme a musíme jen pasivně uznat. Pasivita je zde, aniž chápeme její pasivnost; je tím skrytější, čím je naše celkové prožívání pasivnější. Proto tyto filosofie času nepronikají hloub než do vrstvy biologického časového prožívání, jak ještě v pozdějším míníme ukázat. V animálním prožívání máme nepochybně rovněž časové plynutí, a přece tu prožitek rozdílů časových dimenzí nepochybně neexistuje: zde vládne ryzí pasivita, odevzdanost časovému proudu, tj. každé jednotlivé aktuální jeho fázi. Z téhož důvodu nemohly uvedené filosofie nikdy proniknout do vlastní roviny lidského času, do dimenze konfliktu a tím do dimenze historie. Přes všecko zdání tvořivosti, přes všecku řeč o ní není Bergsonův čas historický čas: je to ryzí čas pasivity, kumulativního automatismu a právě tak neodvratného zapadání do nenávratna a do temna, o člověku, jeho bytostných konfliktech, jejich podobách, maskách, jejich odkrývání a ustavičném vzájemném kontaktu skrze konflikt se zde nedovídáme skoro nic. Proto také nebyl v této filosofii odhalen původ a originální ráz původních časových dimenzí; věc je zde orientována příliš výlučně na pojmu a oblasti plynutí, která je sice nezbytná, ale od níž zároveň třeba získat distanci, máme-li získat skutečný lidský časový prožitek. Ale také Husserlova filosofie časového vědomí, ačkoli je jemněji propracována než teorie Bergsonova, neproniká za hranice myšlenky časového uplývání a bezprostřední paměti. Proto je též nesprávné, když autoři jako např. Merlan15 převádějí Heideggerovu časovou analýzu ve všem všudy na výboje Husserlovy: je sice správné, že Husserlova analýza časové perspektivy, vnitřní formy vědomí času je pro Heideggera určující, ale sám pojem časových dimenzí zůstává u Husserla vázán k perspektivě na časovou linii, v níž se děje uplývání, a dimenze jsou tedy vždy vázány k úseku, k výlučné partii časové linie. Naproti tomu byl Heidegger první, kdo položil důraz na okolnost, že nejpůvodněji nejsou dimenze lidského času úseky časové linie, nýbrž jednotné aspekty celé oblasti plynutí; minulost a budoucnost nejsou toliko za námi a před námi, nýbrž jsou celkovým způsobem nazírání na časový svět a časový tok. Merlan však interpretuje původní časovost jakožto modality retencionálního, resp. protencionálního vědomí, čímž ona dimenze časového vědomí, která nás vytrhuje z časového plynutí, a tím rovněž z pouhé vázanosti na přítomnost, je opět nivelizována, zarovnána v časovém plynutí. Časové plynutí s retencionálním a protencionálním momentem, které jsou v něm obsaženy, činí koneckonců všecko, co patří k jeho obsahu, přítomným - přítomný je právě tak aktuální moment jako předměty ""ohonu retencí""; určitým způsobem je přítomna veškerá minulost v modu neurčitosti; analogon platí nezbytně i o budoucnosti - ale to všecko ukazuje právě, že v pouhém časovém toku není dána druhá komponenta časovosti, totiž vědomí nedaného a nepřítomného, vědomí radikálního rozdílu. Celá struktura retencionálně-protencionální tvoří nám rozšířený dvůr přítomnosti, perspektivu na časový svět, souhrn tohoto světa; ponechává však stranou a nepovšimnut ten fakt své vnitřní stavby, který je právě tak nepopiratelný a právě tak ve struktuře samé obsažen, totiž fakt, že v časovém vědomí nutně vždy něco odešlo a odchází do ireality, ať je to již pohyb celé reality nebo jen náš vlastní pohyb tím, co se nazývá časovým světem. Žijíce ve fascinaci přítomností, v úzkém přilnutí k tomu, co je dáno, zapomínáme tak na tuto negativní komponentu časového vědomí; a ireální komponenta musí nám být připomenuta pravým vytržením z presenční fascinace. Toto vytržení - právě vy-rvání, vy-vstání, ek-stase je původní budoucnost. V jejím světle objevuje se také minulé teprve minulým, tj. dalekým a nedosažitelným naší přímé činnosti. Zdá se nyní, že časové plynutí s uchováváním minulého a vytržení z přítomnostní fascinace jsou charakteristické pro různé vrstvy skutečnosti - pro realitu čistě biologickou a realitu lidskou. Zdá se vůbec, že různé vrstvy reality mají vždy svůj vlastní, typický vztah k času, k jehož stručné charakteristice nyní přikročíme. Anorganické jsoucno, obor fyziky a chemie, nemá vnitřního vztahu k času. Všecky procesy anorganické jsou prostou sérií trvání a změn, které nezávisí na tom, zdali stejné či podobné děje zde již byly či budou; aktuální procesy sice ovšem kauzálně závisí na minulých, ale tato kauzalita sama nemá takovou formu, aby minulost a budoucnost byly při aktuálním procesu nějak respektovány. Nemůžeme u nich mluvit stricto sensu ani o počátku a konci, které jsou vždy relativní, ani o vyvrcholení, zrání, úpadku, obnově. Kde tak činíme, je to jen přenesením z jiných oblastí, hlavně z biologické. Mluvíváme tak např. o stárnutí hvězd, ale to je myšleno pouze metaforicky, pro délku doby, po kterou hvězda trvá nebo pro typické etapy jejího vývoje; ale tento vývoj ve skutečnosti není žádným organickým procesem, není zde žádné jednotky, která by se vyvíjela nebo opakovala, nýbrž pouhý konglomerát. I když tento vývoj dospívá k určitým výsledkům stabilním, není tato stabilita žádným stavem zralosti; k ní je proces sám vnitřně lhostejný; lhostejné je také tempo astrálního vývoje. Každé neorganické jsoucno je kdykoli připraveno k tomu, aby pokračovalo inertně v témže směru právě tak, jako k tomu, aby šlo radikálně jiným směrem. Proto možno říci, že je lhostejné k minulosti i budoucnosti, vázáno pouze k okamžité konstelaci, která určuje právě jeho stav. Není zde privilegovaných etap procesu - všecky jsou rovnoprávné. A tak se sice může stát, že v anorganičnu se uskutečňují složité skladby dějů, že jsou zde struktury mnohonásobně navzájem sklíněné a udržující se vnitřním automatismem dlouho v rovnováze, když se jednou prošlo obdobím bouřlivého a málo uspořádaného dějství, jako např. sluneční soustava, soustava zemská se svými složkami minerálních vrstev, plynných obalů, biosféry, se svým složitým rytmem pohybů atd. - ale hvězda je vždy stejně ""hotová"" (či ""nehotová""), ať v ""zárodečném"" či v ""konečném"", inertním stadiu, nepatří k její stavbě žádný ""cyklus"". Proces je zde pouhé narůstání nových a nových přítomností bez ""ohlížení zpět"" i bez ""vyhlížení vpřed"": každá etapa si stačí sama, i když minulost opakuje, nevztahuje se k ní vnitřně. Předchozí prostě způsobuje to, co následuje, ale není jeho ""zárodkem"" nebo ""předstupněm"".5 Docela jinak je tomu již v organickém jsoucnu, alespoň v převažující jeho části. Zde existuje cyklus od zárodku a semene k hotovému organismu, a tím opět k zárodku - semeni nebo od neúplného organismu, příp. části organismu, k celku, k hotovému tvaru. Táhneme ostrou oddělující linii mezi organickým útvarem, pokud se pohybuje mezi těmito body nerozvinutého organismu, plného rozvití a úpadku, a mezi hmotným podkladem či materiálem organismu, jakmile hyne; zde stojí proti nám již etapa časová, která nepatří k organickému cyklu. Organický cyklus, toť prastará filosofická myšlenka; organismus již Aristotelés pochopil jako jedinečného představitele obecného tvaru - časově to znamená, že organismus je netoliko v čase jako dimenzi dějství, nýbrž že k času má také vnitřní vztah, čas je také v něm: neboť jeho život spočívá v tom, že opakuje, co již bylo zde: budoucnost zárodku je rozvitý organismus, budoucnost dospělého je snaha udržet tento rozvitý tvar proti silám úpadku. Vždy má organický cyklus tu zvláštní charakteristiku, že budoucnost je v něm určena hotovým tvarem; vše vypadá, jako by budoucnost byla určena tím, co již jest, tj. v podstatě něčím, co již bylo. Každý akt organismu je určen instinktivně, tj. reakcemi, které jsou již připraveny; čas organismu, toť přechod od potence k aktu - i sám individuální vývoj je takový přechod, k organismu patří rozdíl mezi jeho celkovými a okamžitými možnostmi; proto je jeho forma dána termíny ""ještě ne"", ""již"" a ""již ne"", tj. časovým určením, při kterém jako by se očekávalo něco v jádře již rozhodnutého, co na vlastním aktivním zásahu nezáleží. Rozdíl mezi celkovými a přítomnými možnostmi jeví se tak u organismu jako vnitřní vztah k času - jinými slovy, čas organismu není jen zařazenost v dějství, které stále přirůstá, nýbrž organismus má svůj čas, který ustavičně signalizuje, jak je organismus na tom: kolik uhodilo na orloji jeho životního cyklu. Tento vnitřní vztah k času můžeme u organismu konstatovat předně objektivně, tím, že rozbíráme vztah jeho životních epoch k zralé, celkové životní formě. Má-li čas, jak se jeví již ve fyzické přírodě, dvojí charakteristiku: stálost (pořádek) a změnu (Lautman),16 pak tyto rysy jsou ještě zesíleny v čase, jak se jeví v organismech. Organismus má časové charaktery rytmické (dech, tep, rytmus zažívací, střída spánku a bdění, rytmy různých instinktů) a charaktery, které se neopakují, nýbrž postupují jednosměrně od narození ke smrti (střída životních fází, puberta, menopausa atd.), hlavně konstatovatelné a měřitelné na stupni regenerační schopnosti tkání a retardaci tkáňového vzrůstu krevním plasmatem. Tyto druhé dodávají biologickému dění, jak se říkává, ""historického"" rázu, ač tento výraz je nevhodně volen: neboť jde pouze o jeden rys, který je vlastní též historickému času, který však v této izolaci není rozhodující, totiž o podmíněnost minulostí, o jakési uchovávání minulosti. Pro nezvratnost životní linie nese každý okamžik organismu stopu své minulosti v sobě, je pásmem životní křivky. Běží nyní o zvážení úlohy obojího faktoru časového. Je-li nezvratný faktor charakteristický, takže patří k zvláštním rysům organismu, je rytmický faktor zato daleko extenzivnější, zaujímá větší kvantum života a funkcí organismu. Bylo by možno říci, že u živočichů je nezvratný faktor účelem? Právě zvláštnost životní křivky organismů ukazuje, že tomu tak není. Životní křivka má u nich totiž nejprve velmi rychlý spád (měřeno v jednotkách zajizvovacího indexu), později se zpomaluje a konečně ustává skoro úplně. Také rytmické funkce se pak ovšem zpomalují, ale toto zpomalení ovšem neruší jejich stacionární ráz. Nemůžeme rozhodně v biologii - na rozdíl od antropologie - říkat, že fakta životního rytmu slouží za pouhý podklad faktům životního vývoje, změnám životní linie; spíše lze tvrdit opak. Neboť fakta životní linie svědčí o dosavadní nehotovosti organismu, o tom, že organismus v tom nebo onom bodě nedosáhl dosud zralé podoby, relativní definitivnosti, stacionárního stavu, nebo o tom, že již nastalo upadání, směřující ke konci jednotlivce. Zrání i úpadek jsou zde jen úvodem a závěrem vlastního životního fungování, které je stacionární povahy, v podstatě rytmické. Vidíme tedy, že v biologické oblasti je čas sice již zvnitřněn, takže organismus není pouze v čase, nýbrž má svůj čas, svůj vnitřní vztah k času, své trvání: každý jeho stav je funkcí minulosti, takže organismus ji skutečně nese v sobě, prodlužuje ji do přítomnosti; ale toto zvnitřnění, sjednocení organismu (narozdíl od časové roztříštěnosti neživého tělesa v okamžitých stavech) je přece podřazeno fungování, které pouze opakuje rytmicky to, co patří k stacionárnímu fungování života. Ovšemže také subjektivně lze rozbírat organický čas. Dokonce bylo nejednou řečeno, že vnitřní časová linie je materiálním podkladem vnitřního prožitku trvání (Bergsonova durée réelle). Ale durée, jak ji líčí Bergson, je prožitek kontinuity, který znamená ustavičné obohacování, durée nám dává dary zadarmo, kdežto biologický čas ve svém momentu jednosměrném je čas postupného ochuzování: biologický čas ve své jednosměrnosti je příznakem toho, jak se zmenšuje plastičnost organismu, jak organismus sklerotizuje a stává se zjevem opět čistě rytmickým, bez dalšího časového rozpětí. Organické časové prožívání má také člověk; základ lidského prožitku času je takto organický. Pro toto organické prožívání je nejpříznačnější to, co moderní psychologové časového prožívání tak silně zdůraznili, totiž zachování minulého do přítomného při současné modifikaci minulého. Bergsonův pojem ""durée réelle"" a Jamesův ""stream of consciousness"", Volkeltův ""Stetigkeitserlebnis"", Sternova ""Präsenzzeit"" veskrze zdůrazňují toto vplývání minulého do přítomného, obohacování přítomného minulým a okolnost, že aktuální prožitek nelze považovat prostě za ""pouhou přítomnost"" či, jak se říkává, za ""matematický bod"", nýbrž, jak se rovněž říkává, za ""minimum extenze"". Jiní myslitelé, jako např. Brentano, zdůrazňují proti kontinuitě mezi minulostí a přítomností to, co je nesmiřitelně odděluje: že minulost je sice zde, ale ve stavu modifikovaném, že ztratila veškerou ""aktualitu"", takže dokonce mají za to, že je uvědoměna v řadě navzájem na sebe odkazujících aktů fantazie, která v tomto případě má narozdíl od všech jiných jedině tvůrčí úlohu - vytváří představu času, které v pouhém vněmu nic neodpovídá. Bergsonovo ""reální trvání"" a Jamesův ""proud vědomí"" jsou nejznámější označení pro prožitek biologického času člověkem. Toto prožití biologického času musí mít znaky biologického času: totiž nebýt pouze časovým procesem, nýbrž obsahovat čas vnitřně, takže prožívání obsahuje nejen aktuální fáze, které se řadí k odbytým, nýbrž zároveň v aktuálních je obsažen vztah k neaktuálním. Odtud pak přímo vyplývá ona problematika, kterou jsme pozorovali na protikladu James - Brentano: časové vědomí znamená rozšíření přítomnosti, aktuality, ale toto rozšíření může přidávat k aktualitě pouze non-aktualitu. Pouze tím, že to, co aktuálně je již odbyto, čeho již objektivně není v přítomnosti, subjektivně je ještě přece zde, vzniká biologický časový prožitek. V tom smyslu má Brentano pravdu, když zdůrazňuje, že časová modifikace je právě tak důležitá jako časová kontinuita. Podle toho by Bergson, James a jiní analytikové, zdůrazňující na prvním místě nepřetržitost, chybovali nedostatkem hlubšího rozboru. Nezdůraznili dost určitě samozřejmost, že minulost nemůže být skutečně uchována, poněvadž jinak by byla přítomná, melodie by splývaly v harmonii, čisté barvy by se mísily, pohyb by se jevil jako tažená linie atd.: takže změna, kterou bychom nepochybně i pak vnímali, byla by stálým obohacováním aktuálně daného až do úplné chaotičnosti. Krom toho vědomí kontinuity, uchovávání, by nemohlo samo existovat bez vědomí změny, rozdílu, a časové vědomí jím tedy vysvětlovat nelze. A přece mají James a Bergson ve své analýze značný kus pravdy. K časovému vědomí biologicky prožitému náleží 1) uchovávání neaktuálního, kontinua; 2) modifikace tohoto uchovaného, vědomí jeho neaktuality; 3) neutralizace, potlačení vědomí této neaktuality, které rezultuje v podivný výsledek - minulé je zde prostě jako pozitivní součást přítomnosti, jako by bylo pouhým obohacením této přítomnosti, jako by tu nebylo zároveň ztráty. Toto paradoxní zastření ztráty, odbývání všech dimenzí ne-přítomna v biologickém prožitku časovém souvisí s tím, co jsme již výše zdůraznili - že v biologickém času minulost, přítomnost i budoucnost v podstatě jsou totéž: budoucnost je buď rovnováha, k níž směřuje minulost a přítomnost, nebo opakování formy, které jednou dosaženo; v životě dělá a děje se stále totéž - s jedinou pozvolnou modifikací, která souvisí s ""životní linií"": napřed prudké spění k formě, pak její ustavičná restituce, její stálé opakování, a to pořád méně intenzivní a zdařilé. Anorganické dění má tu zvláštní povahu, že se skládá ze samých vrstev aktuality, které jsou vystřídány novými a novými vrstvami aktuality; žádná vrstva neobsahuje nic neaktuálního; neaktuálno se zde nikde nestává aktuálním, minulé není zároveň určitým způsobem přítomné, nýbrž minulé a přítomné se jednoduše vylučují. Toto omezení na čirou aktuálnost a přítomnost je v organičnu podstatně překonáno. Ale toto překonání je nesmělé a sebezapomenuté, jako by překonáním nebylo: přítomnost je ""rozšířena"", aktuálnost rozvita, ale bytost ryze biologická žije v takto rozšířené aktualitě, jako by byla vším, jako by obsahovala v každém okamžiku celý život, který se netvoří, nýbrž jen opakuje. Proto je biologický prožitek času automatickým podvržením minulosti bez výslovného vědomí minulosti jako minulé, neaktuální; je celou svou povahou ""netematický"", animal jej prožívá obráceno k ryzí aktualitě a odvráceno od toho, co tuto aktualitu prolamuje. Následkem toho mohlo by se zdát, že je animal bytostí ryze přítomnou, pro kterou žádná jiná dimenze neexistuje, která tedy jako by v každém okamžiku byla znovu zrozena. Ve skutečnosti tomu tak není. Tak jako anorganické bytí přesto, že je nečasové v tom smyslu, že je pouze v čase, ale neobsahuje samo vnitřně čas, má nicméně určitý časový smysl, a to ten, že přítomnost je v něm určena minulostí - tak je tomu i zde. Přítomnost, která je převládající dimenzí biologického času, je přítomnost pod vládou a dojmem minulosti. Je pod vládou minulosti, poněvadž na minulou konstelaci, minulé popudy atd. reaguje, je pod dojmem minulosti, poněvadž přítomnost zde nikdy není čistá, a je vždy také návratem k něčemu hotovému, co aspoň v specifickém smyslu vždy již bylo. Animální přítomnost je tedy přítomnost cele zastíněná minulostí. V tomto významu mají analytikové jako Bergson a James pravdu. Ovšemže struktura animálního času - aktuální přítomnost spolu s ""ohonem retencí"" - sama toto zastínění přítomného minulým neukazuje. Co tedy Husserl analyzoval podle Brentanova vzoru, ale přece původním způsobem, v přednáškách o vnitřním vědomí času, je lidský prožitek animálního času. Je to prožitek reflektovaný, při němž rozdíl mezi 1) nereálním a reálním, 2) aktuálním a neaktuálním je se vší jasností uvědoměn. Dále je zde učiněn a) základní rozdíl mezi časovým průběhem vědomí a vědomím časového průběhu, b) mezi časovým průběhem objektivním a subjektivním vědomím tohoto průběhu; tyto rozdíly leží zde v pozorovaném prožitkovém materiálu jasně najevě - což předpokládá, že bylo dosaženo stupně reflexe, že bylo zjednáno skutečné odpoutání od aktuality, v níž animální prožitek vždy tone (při všem zastínění minulostí). Husserl analyzuje reflektovaný biologický prožitek času, zatímco Bergsonovi běží o prožitek, jak je před reflexí a před všemi změnami, které do prožitku samého vnáší. Proto též Bergson protestuje proti tomu, aby za vlastní čas se považovala celková perspektiva nebo linie, která má krom reálního nereální, krom aktuálního neaktuální momenty. Vidí v tom kontaminaci času prostorem, dynamiky statikou. Co umožňuje reflexi, není durée, příbuzná instinktu a podvědomí, nýbrž prostor. Bergson mluví, jako by každé časové vědomí, které proniká mimo aktuální fázi vědomé dynamiky, bylo kvantitativní, tj. prostorovou travestií původního časového vědomí; v tom sice nepochybně nemá pravdu, ale správně pozoruje, že původní dynamické vědomí tohoto reflektovaného momentu, tohoto pozvednutí nad aktuální fázi v sobě nemá. Co nyní člověku umožňuje, aby se od této aktuální dynamiky odpoutal? Co mu umožňuje reflexi? Pro určitost podotkněme, že se neptáme po biologickém či specificky fyziologickém mechanismu, který podmiňuje specificky lidské duševní úkony, nýbrž po vnitřní struktuře těchto úkonů samých. Odpoutat se od ryze aktuálního, dynamicky se rozvíjejícího prožitku, je možno toliko na základě jiného vztahu lidské bytosti, který ji charakterizuje na rozdíl od kteréhokoli jiného živočicha. Tento ""jiný vztah"" nemůže být prostě ""jiný reální vztah"", poněvadž krom vztahu k aktuálně-přítomné realitě pro žádné animal jiný reální vztah neexistuje. Pouze bytost, schopná jiného než reálního vztahu, která tedy může existovat v distanci k realitě v celku, může též dospět k jinému než aktuálnímu vztahu k realitě, může tedy rozšířit svůj obzor o svobodný pohled na minulost, na prostorovou nezměrnost, na výslovně pochopenou obecnost a zákonitost a celou nenázornou substrukturu jsoucna mimo náš bezprostřední dosah. ""Jiný vztah"" může však být pouze jeden: vztah k non-reálnímu, který sám může být jen negativně charakterizován, který nemůže být zařazen mezi předmětné vztahy. Tento jediný, jedinečný vztah jsme označili jako vztah k ideji. Člověk je charakterizován vztahem k ideji. Z toho nevyplývá, že bychom vždy měli výslovný prožitek ideového vztahu. Idea jako taková je pól obtížné tematizace, kterou se snaží provést filosofická myšlenka. Lidský původní vztah k ideji neznamená, že bychom psychologicky původněji, dříve měli vztah k ideji než vztah k realitám. Naopak, poněvadž člověk počíná život jako animal a člověkem se teprve stává v procesu fyzicko-duševního zrání, je nepochybně vztah k bezprostřední, aktuální realitě časově původnější. Ale při tomto zrání dochází k porušení nepřetržitého toku vnitřní dynamiky; taková porucha, k níž dochází např. při aktu významotvorném, aktu založení jazyka, aktu abstrakce, dále v některých důležitých základních náladách, při nichž si člověk neuvědomuje ""lad"", tj. svoji zařazenost do reality, nýbrž nenaladěnost, nesoulad, a to bez uvědomělé nebo dokonce doktrinárně provedené reflexe, je dokladem ""druhého vztahu"" člověka. Člověk existuje od základu jinak než animal - což neznamená snad, že by život v ideji, ve výslovném směřování k ní, život enthusiastický či sub specie aeterni, byl nutně jeho údělem. Ale možnost, aby existoval v tomto výslovném vztahu, modifikuje nezbytně každý lidský akt, každý dílčí úkon a každý jeho produkt. Tak je tomu právě též s vědomím času. Lidské vědomí času je charakterizováno uvolněností od pouhé aktuální přítomnosti. Anorganické dění je v čase; organismus nejen je procesem v čase, nýbrž zároveň má svůj čas, ovšem čas, který jej ovládá a je jeho naprostým pánem. Člověk pak nejen má svůj čas, nýbrž pokouší se též o to, aby se stal jeho pánem, tj. aby reální dění, k němuž se čas vztahuje, nebylo v něm převládajícím momentem. ""Pokouší se"" neznamená: pokouší se vždy a patří k němu, tak jako dýše, že se pokouší, nýbrž: může se pokoušet. Toto ""může"": jiný poměr k časovým dimenzím. Přítomnost není u člověka výhradnou časovou realitou (ani přítomnost, do které vplynula minulost, přítomnost minulostí zastíněná). Člověk nežije pouze v jedné každé přítomnosti, zapomínaje zpravidla rychle tu, která uplynula. Časová dynamika se mu nepohybuje pouze z minula do přítomna, nýbrž právě tak z přítomna do minula; zatímco ""uhasínání"" bezprostřední minulosti, které provází její vplývání do přítomna, je akt pasivity, který nepodléhá vůli (vůči němuž nejsme svobodni), máme naopak ještě jiné vědomí minulosti, která je nám k dispozici pro naše svobodné zásahy. To předpokládá celkovou perspektivu minulosti, pohled od přítomnosti zpět, obrácení tváře, kterého pouhé animal není schopno. Odkud toto nové chování, nový postoj k minulosti? Minulost je spatřována jako minulost, tj. jako něco hotového, mrtvého, poněvadž mrtvou minulost potřebujeme. Máme potřebu ne tak, jako animal, minulost ustavičně oživovat, takřka ji valit před sebou, nýbrž naopak ji umrtvovat. Podstatná lidská vůle není, aby minulost byla, nýbrž aby nebyla, aby totiž byla překonána, změněna. Má-li však být změněna, musí být napřed spatřena jako minulá, tedy mrtvá - musí být viděna jako čistá minulost. Čistou minulost pak - narozdíl od ostatních animalia - má pouze člověk, a to z toho důvodu, že ji nechce, že se jí zbavuje, ji popírá. Čistou minulost a možnost zacházet do jejího horizontu, explikovat jej, máme jen, protože je podstatným lidským zájmem tvořit budoucnost, to totiž, čeho původně a prvotně není. Budoucnost není nejpůvodněji pouhá časová etapa, která následuje po té, kterou právě prožíváme. Budoucnost v pravém smyslu slova je plná budoucnost, tj. budoucnost naplněná, ba přeplněná významem: je život vstalý z mrtvých, život, který není pasivně přijat zvenčí, z ruky cizích věcí, nýbrž který se vzchopuje z této upadlosti a koncentruje se na to, co není dáno, čeho nebylo a co není. Objev podstatně nového je přerušení obvyklého životního toku; nemůže být obnovy života, jeho vzkříšení z původního úpadku, bez tvorby nového, a není tvorby nového bez přerušení obvyklého života a jeho vzkříšení. Rozumí se sice, že všecko radikálně nové má své kořeny v našich konkrétních potřebách a zájmech, že tedy kotví v minulosti a má s ní ustavičný styk - ale vyvodit je z ní nelze, jinak by radikálně nového nebylo. To znamená, že Idea sice odskutečňuje to, co do té doby se jeví výhradnou realitou, umožňuje nám, abychom každou konkrétní realitu překročili, ale vždy jen v kontaktu s ní. Idea ve své konkrétní podobě, idea jako konkrétní transcendence (a nikoli pouhé abstraktní vědomí transcendence) je budoucnost, tj. nově otevřená lidská možnost, život, který se vzchopil ze svého dosavadního a vůbec počátečního úpadku. Každý náš pokus života svobodného má dvojí stránku navzájem neodlučitelnou: derealizaci toho, co dosud považováno za jedině reální a relevantní - to je primární ideový pokyn - a konkrétní motiv, kterým se překonává dosavadní historická situace, dosavadní životní motivika. Každá vskutku nová motivace přináší s sebou tento prožitek ""příchodu shůry"". To neznamená, že by nebylo možno např. zmechanizovat nebo organizovat inventivnost. Ale každá taková organizace či mechanizace pohybuje se v rámci možností, které jsou již jednou otevřeny, nemá ráz radikální novosti. Radikální novost zůstane vždy nemechanická, zůstává něčím více než kombinováním a analytickým uhlazováním něčeho, co zde již je. Poněvadž však člověk je takovou bytostí ideově otevřenou, tj. zacílenou k budoucnu (Heidegger zdůraznil mohutně tento význam budoucnosti, nejpůvodnější časové extáze), musí mít také ""čistou"" minulost na rozdíl od oné minulosti, která je zároveň přítomná a budoucí, vplývá do ostatních časových dimenzí a zastiňuje jejich specifičnost. Neboť budoucnost je vždy dobytá budoucnost, získaná bojem s minulostí, tj. s tím, co již zde bylo, a s ""pouhou přítomností"", tj. přítomností, z níž odečten onen ideový vztah, schopnost realizace nového. Člověk musí vidět minulé, aby proti němu reagoval, s ním bojoval, překonával je. To je vlastní smysl toho, že máme otevřený horizont minulosti, který dovedeme aktivně explikovat. Máme minulost, protože ji potřebujeme, a potřebujeme ji pro budoucnost. Tak vidíme, jak nejpůvodněji lidský vztah - vztah k Ideji - poněvadž sice ne výslovně, ale přece aspoň náznakově, v tendenci charakterizuje člověka přede vším ostatním tak, že jej usměrňuje k tomu, aby ustavičně hledal a neuspokojoval se věcmi, jak jsou, aby je tedy mohl vidět jinýma očima a brát je jinak do ruky - je u pramene samotných původních časových dimenzí, či s Heideggerem a lépe řečeno - časových extází. (Neboť pojem dimenze je vázán k času partes extra partes, k času přírodnímu, zejména k času přírody mrtvé, kde čas funguje jako součást časoprostoru a kde žádný časový interval není s ostatními vnitřně spjat, zatímco zde pozorujeme jejich vnitřní solidárnost.) Ideová vztaženost člověka je něco zásadně jiného než přírodní tendence k tomu, co je ""nové"". Nelze popírat, že tendence k novému u člověka rovněž existuje, ale tato tendence je právě jen úpadkovou formou ideového zakotvení; tuto úpadkovou formu známe v běžném životě jako zvědavost, rerum novarum studium, neklid, který se nedovede pevně zachytit žádné reality, snahu o originálnost za každou cenu (Pascalovo divertissement, Heideggrova Neugier). Od ideovosti v plném smyslu je tato tendence odlišena svou zásadní slepotou pro vskutku ""nové"", poněvadž podstatné - a jeho novost je vždy pouze nápodoba vnějších alur a mach. Ideové zakotvení není vyznačeno lpěním na daném a závislostí na něm, jako úpadková tendence k novosti; v tom smyslu bylo by lze o něm říci, že je v něm cosi původně pozitivního - kdyby toto pozitivní nezáleželo právě v tom, že všecko dané je jím zbavováno své absolutní platnosti. (Je jedním z rysů hegelovské dialektiky, že neodlišuje dost ostře ideové zaměření a úpadkovou tendenci k novosti, která sice je možná v podstatě jen tím, že člověk je ideově zaměřen, ale toto zaměření pouze napodobí ve formě předmětné - zvrácenost v plném slova smyslu.) V podstatě je ideové zakotvení signálem všeho toho, co je v dějinách předmětně nevysvětlitelné; všecky předmětné výklady nacházejí mez, která dělá z dějin řadu pokračujících generationes aequivocae.6 Co je v přírodě pouze kdesi na pomezí velkých předmětných rubrik, totiž skutečné novum (a to zde pravděpodobně způsobem neuvědomělým, pouhým přechodem ""od potence k aktu"") je u člověka postaveno do samého střediska, patří k ontickému výměru lidskosti. Proto je pro člověka a jedině pro člověka též příznačný historický čas, který není ani čas fyzický, ani ryze biologický: není pouhou abstraktní stránkou dějství vůbec, nýbrž pozoruhodnou realitou - irealitou, horizontem, neskutečným prostředím, scénou, na níž se reální dějství odehrává. Tak např. má-li pravdu Broad, budoucnost (konkrétní) neexistuje ve fyzickém ani biologickém světě. Ale nepochybně se vyskytuje - dokonce jako hlavní dimenze či extáze - v našem lidském prožívání času. Ve světě čistých realit omezuje se čas na to, co bylo a jest; ale v lidském prožitku je nerozdílná jednota trojnásobné perspektivy. V tomto schematu nemá žádná dimenze privilegované postavení: to, čeho (dosud) není, je v něm ""intencionálně"" zastoupeno právě tak jako to, co (již) jest. Časové vědomí tvoří totiž právě tato sounáležitost mezi ,dosud ne' a ,již'. Lidský čas je právě otevřenost pro dosud neskutečné, je ochota pozvednout se od pouze daného k pravému; a tato ochota tkví, jak jsme viděli, konečně v Ideji - takže čas, dalek toho, aby byl protikladem ideové existence, jak si to představoval Platón a platonismus všech dob, je naopak jejím základním důsledkem a projevem. A projevuje se v něm, v jeho zvláštní problematice, v jeho kolísání mezi daností a fantomatičností, v rozmanitých způsobech prožití času (pasivním odevzdání i aktivním objevitelství) právě též zřetelně, že čas sám není, nýbrž svobodně se tvoří, že není pouhé objektivní datum, nýbrž dílo svobody. 1) Tento rukopis z pozůstalosti je nadepsán číslicí VII. Jde patrně o začátek sedmé části podle Rozvrhu ""Negativního platonismu"", viz Jan Patočka, Péče o duši I (Sebrané spisy J. Patočky, sv. 1), Praha 1996, str. 444. Text byl nalezen v týchž deskách spolu se Studií o času II, viz str. $$$–$$$ tohoto svazku. (Pozn. vyd.) 2) ""být znamená být neúplný"" – Srv. P. Weiss, Nature and Man, New York 1947; týž, Modes of Being, Carbondale 1958. (Pozn. vyd.) 3) K této stránce přiložen lístek s poznámkou: »Nezvratnost jako jeden z rysů času, které ve skupině fys., vit., čl. se stupňují...« (Pozn. vyd.) 4) M. F. Cleugh, Time and its Importance in Modern Thought, London 1937, str. 84 n. 5) Na tomto místě je v rukopise vložen list s alternativním textem: »Neorganické jsoucno, obor fyziky a chemie, existuje v čase pojatém jako objektivní schéma. Vnitřně je úplně lhostejné ke vší časové sukcesi. Projevuje se to zvlášť eklatantně tím, že nedovedeme rozhodnout, jak jsme v předchozím viděli, zdali v něm vůbec existuje nějaká reální sukcese. Pro anorganické jsoucno je lhostejné, prostírá-li se v čase tak, jak je prožíváme, střídá-li časové fáze, nebo je-li totum simul. Anorganické jsoucno je možno pojmout jako časový svět bez sukcese, aniž došlo k jakýmkoli rozporům: na druhé straně tato možnost ovšem nedokazuje, že je tomu skutečně tak.« (Pozn. vyd.) 6) ""generatio aequivoca"", ""generatio spontanea"", ""archigonie"", ""autogonie"", ""abiogenesis"", ""Urzeugung"" - vznik živého z anorganického za pomoci přírodních, fyzikálně-chemických sil – původně Aristotelés, γένεσις ἀπὸ ταὐτομάτου, srv. např. Metafyzika, VII, 7, 1032a12 n. (Pozn. vyd.) --------------- ------------------------------------------------------------ --------------- ------------------------------------------------------------",0
1552,2667,Studie o času II,,"[Studie o času II]1 Pojem historického času jako podstatně vypadajícího z objektivity vede, jak upozorňoval Heidegger, k různým formám ""časování"" lidského života a tím též historického dění. Průlom do objektivity, danosti, věcnosti - tím do zachytitelné ovladatelnosti - umožňuje člověku, ale zároveň jej nutí, aby se rozhodoval, aby kladl otázku celkového smyslu, aby vůbec byl celkově. Toto celkové bytí je lidský život v pravdě. Život v pravdě je tedy život v čase, je život vnitřního napětí lidského, historického času. Čas je možno pochopit jako stálý horizont, který obklopuje každou jednotlivou událost našeho života a do něhož se každá jednotlivá událost postupně ztrácí. Takto je čas statický obraz; čas je však také dění, které se projevuje jako zápas dimenzí o prvenství, o ovládnutí druhých. Vláda přítomnosti je vládou objektivity. Minulost i přítomnost se stávají řadou jiných přítomností. Čas se objevuje jako řada ""nyní"". Dokonalostí tohoto pojetí je vyloučení vší sukcese a redukce všeho dějství na jediné statické nyní. V tomto pojetí musí jsoucno v dané přítomnosti obsahovat všecky své možnosti; nemůže se v podstatě nic nového ve světě přihodit; svět je ryze objektivní v tom smyslu, že v něm není nic zásadně cizího, našimi kategoriemi nezvládnutelného. Minulostní pojetí vidí celek lidského života, celek časových dimenzí, ve stínu minulosti, která má nad ostatními mocnostmi časovosti naprostou převahu. Přítomnost, kterou člověk drží a která se zdá být solidní, je ve skutečnosti nesolidní ne snad proto, že by byla prchavá (tj. nedost přítomná), nýbrž právě proto, že ji má v moci skutek, který se již odehrál a který nic nemůže vzít zpět. Právě predominance minulosti je pramenem a vnitřní pákou vědomí viny, pronikající lidský život. Vina není toliko konkrétní provinění při konkrétní příležitosti, nýbrž provinění je jen příležitostí pro minulostní dimenzi, aby se u nás projevila a vystoupila až k hegemonii. Minulostní pojetí je pramenem mýtu. Nejobecnější rys mýtu, že totiž jsme pod absolutní přemocí vyšších bytostí nebo vyšší bytosti, tkví v minulostním pojetí času. Minulost je ta část neobjektivního universa, která je objektivnímu nejbližší; přesahuje sice objektivitu v tom, že je skutkem, který nelze ničím odstranit a zamlčet, převést na pouhý stav, na něco přítomného a ovladatelného - ale je to skutek ustrnulý, zkamenělý, neodvolatelný. Minulost není k dispozici, unikla naší moci z největší části vůbec (můžeme toliko rekonstruovat, čím byla, a to též v určitých mezích, ale nemůžeme minulost učinit přítomnou). Na druhé straně je minulost hotová, pevná - minulost právě po téže stránce, která ji činí ne-přítomnou, je faktum v doslovném smyslu. Napětí mytického, tj. minulostního vědomí, tkví podle toho v různých stránkách této minulostní apercepce jsoucna. 1) Mýtus nikde nedospívá ke skutečné otázce, nýbrž toliko k záhadným a obludným obrazům; všecko je v mýtu realita, vnějšek, představa, na kterou se naráží, nic není myšlenková konstrukce; mýtus vypráví a ve smyslu vypravování všecko ví - ""odpovědi má před otázkami"".2 V mýtu je pravda ve formě obrazu - to je ""fantastická"", imaginativní stránka mýtu, která byla tak často zdůrazňována jako jeho hlavní distinkce proti konstatování reality. Mýtus však vidí realitu celou v souvislosti svých povídek, celá je mu vypravováním, epikou, a následkem toho ""imaginativno"" vplývá do reality a realita do imaginativna bez ostré hranice. Tajemství je v mýtu všude a nemá nikde své speciální, specifické místo. Tajemství však tu není také žádnou určitou kategorií, která stojí proti něčemu jinému, nýbrž všeobecným předznamenáním pro veškerenstvo, které vyplývá z jeho nezvládnutosti a nezvládnutelnosti; ve všech vyprávěních je ""smysl"", ale tento smysl není nikdy myšlenkou, kterou by bylo možno formulovat též zvláště, nýbrž je čímsi ve vlastním smyslu neurčitelným - v mýtu se pouze tuší a mýtus sugeruje, ale nic určitě a všeobecně neříká. 2) Mýtus je právě svým nerozlišováním mezi minulým a přítomným, mezi představovaným a reálním, svým nedostatkem distance mezi objektem a subjektem - tím, že se celý pohybuje ještě na půdě nerozlišenosti, na půdě čehosi staršího, co všecku určitost pohlcuje, hodí se eminentně k tomu, aby prováděl fantastickou projekci lidských přání, a tedy k antropickým iluzím. Lidská pradávná přání jsou v něm v podobě realit, a to většinou nikoli lidských, nýbrž nadlidských. 3) Druhou stránkou toho je hluboký pesimismus vzhledem k člověku, pasivnost člověka a neuhasitelné vědomí viny, kterou konečně nic nedovede smířit než bohové sami. Mytická moudrost je moudrost utrpení, lidského snášení děsivého údělu, od něhož není odvolání ani cesty ven. Minulostní pojetí jsoucna musí tedy nutně být zvláštní formou upadlosti na skoku k probuzení. Je to naprostá jednota neobjektivity s objektivitou, s převahou neobjektivity, která na sebe bere pouze formu objektivní - formu faktu, představy a řady představ, tedy vyprávění. Tomuto neobjektivnu v objektivní formě je člověk nyní vydán všanc, nemůže se před ním vzpamatovat, tvrdit svou svobodu, snažit se o vlastní smysl, nýbrž všecek smysl je daný, hotový a tušený smysl mimolidský. Nic nefixuje, neuhranuje, neodsuzuje člověka tolik jako tato neobjektivnost v objektivní formě - neobjektivita působí, že člověk má proti sobě absolutno, objektivní forma a její universálnost působí, že nevidí nikde distinkci a následkem toho též útočiště své možné svobody. Mýtus tedy není nihilistický, ale anuluje člověka spojenými silami neobjektivity i objektivity. Mýtus nezná svobody člověka - krom v obrazu a hlavně u polobožských bytostí. Na nejvyšším stupni homérského mýtu stojí polobožský Achilleus, který skutečně je svobodný v tom smyslu, že určuje svůj vlastní život (volbou mezi různými, připravenými možnostmi). Naproti tomu v pojetí, které je určeno budoucnostně, je člověk svobodný, tj. určuje svůj život vždy možným rozhodováním, a minul-li se svého pravého rozhodnutí, stojí vždy ještě před další jeho možností; tím je minulost ve své absolutní tíze zrušena, ale právě tak, jako minulostní, i toto pojetí je historické; právě tak jako minulostní pojetí, i toto ví o absolutnu, kterému jsou věci i ostatní reality podřízeny, právě tak nestaví člověka na první, nejvyšší místo ve jsoucnu. (Nejvyšší místo ve jsoucnu možno člověku přisoudit pouze v přítomnostním pojetí, a to tenkráte, když se v něm ještě úplně neztratila každá vzpomínka na absolutno - tj. v pojetí metafyzickém. Přítomnostní pojetí však ve skutečnosti nesmí znát žádné absolutno, a proto také žádné bytostné rozdíly mezi různými ""způsoby"" jsoucna, žádné ""vyšší"" a ""nižší"" bytosti: všecko je stejně ""dáno"".) Budoucnostní pojetí je možné toliko jakožto víra. Víra je však víra, že žádné rozhodnutí není ještě poslední a neodvolatelné. Víra je podstatně víra v život. Víra v život je podstatně víra v život věčný. Rozumí se, že věčný život není prostě život do nekonečna pokračující - ""víra"" v takové pokračování je pouhým příslušenstvím mytického světa, je stálým opakováním toho, co již jest či co bylo. Věčné trvání věří ve zvláštní virtus a právo toho, co již bylo, v právo toho, co bylo, aby se opakovalo. Naproti tomu budoucnostní pojetí věří v důležitost a nutnost rušení toho, co ""jest"", v jeho otřesitelnost tím, čeho ""není"". V souvislosti s tím je víra zároveň vírou v život (věčný) a vírou v to, čeho (v přítomnostním smyslu slova) ""není"". * Jak je tomu nyní se vzájemným vztahem všech časových struktur? Která z nich predominuje v universu? Co znamená mnohost časových struktur? Kdyby predominoval časový svět, sukcese by sice nebyla odstraněna, ale stala by se ryze formální záležitostí; vývoj, historie, dění by byly převedeny na statické struktury, které by byly de facto ""současné"", poněvadž mimo veškerou sukcesi; ale také sukcese sama, z které by zůstala pouhá formální struktura, by ztratila veškerý význam. Podmínkou možnosti smyslu historických struktur je realita historického času, tj. nikoli jen časového světa. Ve světě se musí spatřovat nejen struktury, nýbrž musí být dění, které nemá jen formální rys nových a nových okamžiků, nýbrž musí mít i nový obsah. To je však možné jen tenkrát, když realita (aspoň pro nás) se neuzavírá, netvoří úplný celek, který jsme s to aspoň v hlavních rysech, ""v podstatě"", přehlédnout. Její součástí musí být bytosti nebo bytost, která podstatně žije z této neuzavřenosti, která ji prožívá a vztahuje se tedy nejen k universu, nýbrž i k tomuto negativnímu, co objektivní celek universa převyšuje a překonává. Moderní věda (fyzika mikrosvěta) ukázala, že časoprostorový rámec nepostačí k tomu, aby pojal tyto elementární přírodní děje. ""Časový svět"" ve smyslu Jacobyho není universální.1 Naše analýza snaží se ukázat, že také na druhém konci přírody - u člověka - projevuje se v něm trhlina, na kterou ukazuje lidská zkušenost času, který tkví ve vztahu k nadpředmětnu. ""Časový svět"" Jacobyho je však také v rozporu s kauzální strukturou světa, jak ji analyzoval Reichenbach,2 který ukázal, že deterministická hypotéza (která vylučuje podstatný rozdíl časových dimenzí) je extrapolací mimo hranice ""implikační formy kauzální hypotézy"" (pakliže A, pak B), která nikdy nezaručuje dokonalé splnění A a která je k splnění vědeckých požadavků jedině nezbytnou. Přítomnostní pojetí času, zdůraznění přítomnostní dimenze a resorpce všech ostatních časových dimenzí přítomným okamžikem, vede k pojetí, které je u Jacobyho vyformováno v nejjasnější, nejúplněji objektivistické, metafyzické formě - ve formě metafyzického objektivismu. Tato forma je však beze sporu nehistorická. Tím se klade ihned velký metafyzický problém významu historie: má historie skutečný význam - tj. jest něco takového jako historické jsoucno, historičnost jsoucna, nebo je historie ""pouhý jev""? Mýtus i víra tvrdí od samého prvopočátku, že historičnost jsoucna není pouhopouhé zdání, nýbrž patří k podstatě veškerenstva bytí. Mýtus a víra zdůrazňují ovšem pokaždé jinou dimenzi a tím jiný ráz této historičnosti. Mýtus vidí vlastní aktivitu mimo člověka, kterému zbývá toliko pathos a vina. Dramatis personae jsou božstva, u nich jsou všecky možnosti a všecka řešení. Víra zdůrazňuje, že dramatis personae jsou jak to, co je nadlidské, tak i člověk. Člověk je nejenom objekt a nepatří mu toliko pathos, nýbrž je také svobodným spoluurčovatelem. V tom a ničem jiném je ""synergismus"", který tedy není výmyslem, konstrukcí některé moderní a módní filosofie, nýbrž patří k samotné podstatě víry i ""přesvědčení"" o svobodě člověka. Proto obsahem lidské víry je ""vykoupení"" člověka. Bůh a člověk spolupůsobí k vykoupení člověka, k vykoupení, k němuž dochází obětováním všeho, co z člověka ulpívá na relativním jsoucnu - hlavně na jeho vlastním relativním jsoucnu. V obojím pojetí je člověk mimo centrum universa bytí. Do tohoto centra dospěl toliko na chvíli v prazvláštní historicko-duchovědné situaci, která byla již charakterizována: v době, kdy moderní věda rozšířila a praktickými úspěchy podepřela přítomnostní pojetí jsoucna tak, že se počínalo považovat za vlastní absolutno, ale kdy metafyzika jako nauka o celku neupadla ještě úplně v zapomenutí a opovržení, vyvstala zvláštní verze moderní nadcivilizace, v níž člověk se postavil na místo absolutna, a to člověk historický, člověk oproštěný od individuálního sobectví ve jménu širšího jsoucna, ale opět empirického, totiž ve jménu jsoucna společenského. V oné chvíli bylo možno uvěřit, že všecky dimenze času lze převést na přítomnostní; že dosavadní boje člověka, boje o budoucnost, boje o vlastní svobodu, boje mezi mýtem a věrou jsou veskrze překonány a rozraženy na věky všedností ""odkouzlujícího"" klínu, vraženého mezi obě historické dimenze; že mýtus i víra jsou faktické projevy nesvobody, pojaté ovšem docela jinak než nesvoboda v poměru k absolutnu - nesvobody v relativnu; člověk prý zde fantasticky promítá svou fakticky-relativní nesvobodu, nesvobodu vůči věcem přírody a společnosti, vůči mimolidskému i lidskému světu. Tuto praktickou, relativní nesvobodu prý se však člověk naučil zvládat; stal se tak fakticky svobodným, pánem a osmyslitelem přírody i společnosti. Následkem toho, má-li vůbec smysl mluvit o absolutnu, pak tímto absolutnem je toliko člověk - existuje toliko lidské, historické absolutno. (Vrcholem této tendence jsou zásnuby historičnosti se systémem, překonání historických dimenzí přítomnostní ""věčnostní"" v myšlence dialektiky.) Tento celý komplex je tedy typický pro filosofii hlavně 19. století - pro tuto poslední fázi metafyziky. Ukázalo se však právě během tohoto věku, že žádný z oněch předpokladů se nesplnil: nic nemluví pro to, že relativno by si samo postačilo, že např. věda by mohla uchopit skutečně universální celek, že by lidské jednání mohlo zvládnout nejen dílčí nesnáze, nýbrž ovládnout universum, že by časové dimenze bylo možno převést na přítomnost. Věda sama, tento orgán relativna, ukazuje korelativně na absolutno a je jeho nepřímým průkazem - distancuje se od oné objektivistické metafyziky, kterou z ní dělala moderní filosofie; ukazuje se tak, že ono lidské absolutno, k němuž hleděla dospět moderní filosofie, ono absolutní zmocnění se jsoucna v jeho universálním rozsahu, je něčím nemožným 1) z podstaty vědy, 2) z podstaty filosofie, resp. následkem filosofické analýzy podstaty času a jeho dimenzí. Tak se syntéza moderní metafyziky, její dokonalý objektivismus či dokonalý subjektivismus úplně rozpadl; člověk stojí opět v nezvládnutém rámci, který nemůže transcendovat, poněvadž tento rámec umožňuje sám každou jeho transcendenci. A to znamená zároveň, že sen o absolutní ""svobodě"" člověka v relativnu, povýšeném za lidské absolutno, je pouhou iluzí, že nejsme a nebudeme pány tvorstva a jeho osmysliteli; že nejvýš můžeme být spoluosmyslovateli vlastního života; že se na okraji svých možností, jichž hranice sice dovedeme vždy o kus dále posunovat a překonávat, setkáváme opět s těmi možnostmi, u kterých stál člověk prvopočáteční - s možnostmi mýtu a víry. To však neznamená, že historická cesta, kterou jsme prošli, byla pouhým pohybem v bludném kruhu. Co člověk získal na této cestě, je distinkce. Nemůžeme již všecky pravdy spatřovat na jediné úrovni, nemůžeme již zavírat oči před tím, že není všude tajemství a rovněž že není všude objektivita. Že mýtus a víra jsou na docela jiném listě než věda, a na jiném listě opět že stojí filosofie.3 * Důležité otázky duchovědné mohou být pochopeny pouze z hlediska časového. Např. jazyk je typicky časový zjev. Jednou z funkcí jazyka je fixace: tato funkce náleží do souvislosti naší tendence posesivní, habere. Fixace činí teprve svět světem disponovatelných věcí, věcí mluvených. Mluveny jsou věci v lidském styku nebo se zřetelem na možný styk; fixační funkce se projevuje v materializované formě v písmu, tisku, monumentu. Zde, v řadě fixace - materializace - monumentalizace jeví se tendence imanentní jazyku, tendence k přítomnění. Naproti tomu tím, že zpřítomňujeme (jednotlivosti), umísťujeme je do celku, který již musí býti, potřebujeme nerozdílnost, která skrze naše ,habere' mluví a která je hlubší než každé habere. Habere je v napětí k esse, které nicméně nechtěně s sebou nese a vyjadřuje. Domnívajíce se, že mluvíme sami, jsme ve skutečnosti kusem mluvy bytí, která nezpřítomňuje, nýbrž naopak praví vždy něco více než přítomnost. Jelikož jazykové zpřítomňování a dorozumívání je možné toliko tím, že se chceme zmocnit celku, je tento celek nevýslovně v každém jazykovém pokusu přítomen. Říkáme tedy vždy něco jiného a více, než chceme. A zpřítomňujíce říkáme celý čas. 1) Tento rukopis z pozůstalosti je patrně pokračováním studie Čas, mýtus, víra, který byl otištěn v prvním svazku Sebraných spisů, viz: Jan Patočka, Péče o duši I, Praha 1996, str. 131-136. Text byl nalezen v týchž deskách spolu se Studií o času I (Pozn. vyd.) 2) ""V těch dlouhých rozhovorech, které duše vede ve svých samotách, odpovědi němé a utajené položeny jsou před otázkami. Odpovědi jsou věčné, otázky čekají na svůj čas, aby směly býti oděny světlem a zvukem."" – O. Březina, Tajemné v umění, in: Hudba pramenů a jiné eseje, Praha 1989, str. 9. (Pozn. vyd.) 3) Mýtus jako typicky minulostní zjev: náznaky u romantiků, hlavně Bachofena, v Bäumlerově interpretaci. Víra jako budoucnostní pojetí: Kierkegaard, ""Pojem úzkosti"". Historicky propracoval R. Bultmann, Das Urchristentum im Rahmen der antiken Religionen, Zürich 1949. [Srv. J. J. Bachofen, Der Mythus von Orient und Occident. Eine Metaphysik der Alten Welt, s předmluvou A. Bäumlera, München 1926; dále A. Bäumler, Bachofen und Nietzsche, Zürich 1929; dále srv. S. Kierkegaard, Begrebet Angest, København 1844.] --------------- ------------------------------------------------------------ --------------- ------------------------------------------------------------",0
1553,2668,"Pravda, negativita, svoboda",,"[Pravda, negativita, svoboda] Filosofický pojem pravdy nepředpokládá cirkulárnost; není k němu nutná idealita jsoucna a bytí, tj. nerozlučnost, celková spojitost všech momentů, které na jsoucnu možno konstatovat, nýbrž postačí k tomu, když pravda jako ὁδὸς ἄνω1 tvoří podklad k ὁδὸς κάτω,2 kterým je základní ontologická diference, tj. diference mezi bytím a jsoucny. Cirkulárnost sice tuto podmínku splňuje také, ale nadto znamená ještě něco více. V cirkulárnosti jsou všecky momenty nerozlučně spjaty. Kdyby tomu tak bylo, celé jsoucno jako takové by bylo nutné, tj. absolutně, bez omezení existující (což [je] v rozporu se zásadně kontingentním, ""iracionálním"", impenetrabilním charakterem jsoucího, tím, které se dává ve zkušenosti ""nausea"", které popsal Sartre).1 Ontologická pradiference (mezi bytím a jsoucnem) je toliko zfalšována, a nikoli vystižena ve své podstatě, je-li pojata jako negace a konstrukce z negací. Pojem negace v dialektické filosofii se rozšiřuje tak, že [je] otázka, zda zůstává co společného. Nutno rozlišovat mezi negativními akty a mezi negací v logickém smyslu. Jistě 1) vzdalování, diference obsahuje negaci, je možno ji vyjádřit pomocí negace, ale ráz diference, její plná podstata není o nic více vyjádřena než rozdíl mezi dvěma odstíny červeni, když jej formalizujeme A ≠ A’. 2) Ve formě negace vyjadřujeme negativní akty, které nejsou pouhou negací. Např. nevěra, nevíra, nedůvěra jsou negativní akty (různé), které možno charakterizovat jako zápory určité teze. Ale tím (pouhým záporem tezí) nejsou ovšem vystiženy. Pochybnost je nepochybně cosi záporného; možno ji charakterizovat záporem určitých tezí, ale nikoli úplně. Ne-kladení teze je něco záporného, ale není to zápor teze. Nenávist je opozice, směřování k nebytí předmětu nenávisti, v tom smyslu k popření předmětu; ale je možno ji převést na toto popření? Negativním aktům všem je společné, že ""nepřijímají"" svůj předmět, že se k němu staví ""kriticky"", tj. jako by ho nebylo nebo aby ho nebylo; nesměřují k němu, nýbrž od něho. Kritické a negativní akty jsou nepřátelské vůči předmětu, odpředmětňují. Negace je toliko jedním z nich, a to aktem schopným velmi pohodlné formalizace a operacionalizace 〈a – non a – non (a – non a) atd.〉, kterou Hegel sám rád provádí. Tato operacionalizace vychází od jiného pojmu negace, než je formálně logický pojem negace výrokové (popření platnosti věty, škrtnutí teze), ale ponechává v platnosti určité stránky její, např. myšlenku, že negace negace dává klad. Avšak jelikož negace teze není přeškrtnutí teze, její úplné vyřazení, nýbrž pouze vyřazení relativní (teze neplatí absolutně, nevystihuje to, co pretenduje vystihnout, totiž domněle samostatnou a plnoprávnou stránku ""věci"", reality), neznamená přirozeně negace negace návrat k původní tezi, nýbrž novou pozitivní tezi, v níž obě předchozí (antinomie) jsou zařazeny a mohou (musí) koexistovat. Je to tedy návrat k první tezi, v němž je popřena i uchována též antiteze. Tak vzniká nový formalismus, který je založen na novém, neformálním pojmu negace (která tu není ryzí opozicí, nýbrž opozicí spolu s kladem). Formalismus spočívá na obrácené větě Spinozově: omnis negatio est determinatio, nebo ještě lépe omnis negatio est positio.3 Ve skutečnosti to neplatí o negaci vůbec a o všech negativních aktech. Existují negativní akty (suspendující tezi), které na místo suspendovaného nic kladného nedosazují (akty čistě transcendující). Čistě transcendující akt neklade místo jsoucen universa jiné jsoucno (platónské, obecné, ideální atd.), nýbrž je kladen (umožněn) napětím od bytí k jsoucímu. Bytí není kladný předmět, není vůbec předmět. Není spojeno se jsoucny, s universem vztahem nutné alternace. Tematizací bytí vzniká jen jeho abstraktní pojem, sice nereální jako ono samo, ale zařaditelný (byť s potížemi) do ontického, kategoriálního pojmosloví. Tento pojem není ono živoucí slovo ""jest"", vyslovené nad celým universem při transcendujícím aktu, při aktu distance vůči universu vůbec, kterým [je] naše vědomí. Revolta (nikoli proti tomu či onomu ve světě, nýbrž proti universu v celku, proti jeho ""absurdnosti""), nausea, úzkost jsou takové rozdílné negativní, čistě transcendující akty, které spočívají na koncentraci k elementárnímu transcendujícímu aktu, zakládajícímu vědomí qua vědomí. Transcendující akty sekundární jsou uvědoměním elementárního transcendujícího aktu, reflexí na jeho pozici na pokraji jsoucna. V transcendujících aktech primárních jsou též založeny parciálně transcendující akty, které nejsou transcendováním jsoucího vůbec, nýbrž určité jeho obsáhlé krajiny (např. reality, nebo aktuální reality). Mezi tyto parciálně transcendující akty náleží všecky ty, které opouští půdu reality, universa atd., jen aby se na ni znovu vrátily, aby ji proměnily (v celku, zásadně), obohatily atd. Sem náleží např. tvorba hodnot, imaginace jako součást tvorby, práce v hegelovském významu jako zásadní proměna reality, odmítnutí jejího rázu ryze daného a lidskými úmysly neproniknutého. Hegelovská universální dialektika je splynutím dvou motivů: 1) antropologického motivu transcendence; 2) ontologicky kategoriálního motivu celku, který předchází části a který je v každé ze svých částí ""spoluobsažen"", takže celek nelze charakterizovat bez částí, ani části bez celku. Následkem toho kategoriální analýza jsoucna odhaluje συμπλοκὴ εἰδäν,4 v níž vládne zvláštní stav věcí: každá z kategorií charakterizuje i ostatní, avšak celek kategorií je sám kompozicí z kategorií jednotlivých, takže nelze se obejít ani bez vydělení z celku, ani vydělit nelze bez rozporu. Hegel si počíná jako by pramen (1) byl toliko založen případem (2). Potom však by došlo nutně k rozporu mezi principem, podle něhož Hegelova antropologie je filosofií svobody, a principem totality. Hegel objevuje transcendenci člověka, historičnost, historický čas; potom však ohýbá toto vše zpět do nadčasového, do principu totality, koherence (jak říká Hartmann). Transcendence je princip svobody, koherence je princip substanciality; svoboda tudíž u Hegela vždy pojata jako substanciální svoboda, rovná nutnosti. To znamená, že nutno pochopit svobodu onticky (svoboda tvoří, čeho zde fakticky ještě nebylo, ale při tom přece sleduje vnitřní obsahový zákon, který jejímu procesu dává ""smysl"", tj. obsah určený ""předem"", tj. nadčasově). Svoboda = historický proces = uvědomění absolutního ducha = kategoriální obsah universa = proces logický = proces vnitřně determinovaný. Poněvadž Hegel zná pouze svobodu substanciální, onticko-historickou, transcendence je u něho vždy jen relativní transcendence; tj. transcendence, která se ohýbá zpět v imanenci, v rytmus transcendence – imanence. Z toho důvodu též důraz u Hegela položen na akty ""parciálně transcendující"", jako je práce. Totálně transcendující akt, kterým je absolutní vědění, u Hegela rovněž není aktem transcendence od jsoucího k bytí radikálně oddělenému, nýbrž úvodem k totální koherenci, tj. proniknutím k absolutní koherenci, k totalitě onticko-ontologické. Tím se stává Hegel 1) zbožnitelem historie; 2) zbožnitelem aktivity, nikoli ve smyslu tradičně-křesťansky-západním, tj. aktivity člověka bojujícího se svou hranicí a manifestujícího něco ""vyššího"", než je sám, i universum, nýbrž aktivity ve smyslu universálního pudu a vůle (procitající ""my"", kolektivismus, síla jako síla, mnohost v obrovité resultantě); 3) zbožnitelem práce a bojů, jako prostředků, jimiž se uskutečňuje svoboda a transcendence. Hegelova ontologie, cirkulárnost jeho pojetí jsoucna a pravdy, spočívá na tom, že Hegel v historii počíná a historii tematizuje, ale v historii nevydrží - extrapoluje věčnost. Hegelova věčnost je ovšem nikoli abstrakce, nýbrž plnost; není to, co nepředpokládá čas, nýbrž v čem čas je zrušen a uchován (aufgehoben). Ale i takovéto překonání času předpokládá, že obsah je celý zároveň: předpokládá tedy, že je všecko hotové, úplné, totum simul - protiklad vší historie. Hegelovci by mohli říci, že stanovisko externizace času je hledisko špatné nekonečnosti, pouhého rozsudku a reflexe, která se bojí o své ""Sollen""; že zde se postuluje, že čas nemá skončit, aby se zachovala tato konečnost. Ale kde ve skutečnosti je čas překonán? Krom náboženské extrapolace, která se upřímně dává jako taková, tj. mimo lidskou možnost, reální překročení času je pouhé (pium?) desiderium.5 Čas ve skutečnosti nepřekonatelný, poněvadž čas není realita, nýbrž překonávání reality. Poněvadž u Hegela realita se překonává jen vyšší, obsáhlejší realitou, je čas na postupu k totalitě, k absolutní realitě = věčnosti. Ve skutečnosti trpí tato teze nedostatky Hegelova pojetí transcendence vůbec. * Filosofie identické totality a filosofie bytí se mocně odlišuje též ve vztahu k absolutnu. Absolutno = základ pravdy a měřítko jsoucna. Pro filosofii identické totality absolutno = naprosté konkretum, totalita všeho jsoucího. Tato totalita měří každou jednotlivou bytost v její struktuře - jako určitý způsob negace této totality. Pro filosofii bytí - bytí mimo protiklad konkretum - abstraktum, poněvadž samo 'jest' mimo jsoucno. Je však měřítkem pro každé abstraktum i konkretum. Měřítko tu neznamená součást ani základ. Význam Hegelova pojetí transcendence jakožto dialektiky jsoucna pro pojem pravdy. Pravda = realita = idea = celek. Identita, imanence jsoucna myšlence a myšlenky jsoucnu. Filosofie identity, umožněná dialektikou, transcendencí od přírody k duchu a ducha k přírodě, [je] vždy ontickou transcendencí. To znamená zároveň, že transcendence = svoboda = substancialita = nutnost. Neexistuje-li však onto-logika, která působí, že otázka vzniku negace se neklade (poněvadž negace je sám vnitřní zákon jsoucího, patří k bytostnému jeho skladu), pak je nutno položit otázku jejího vzniku, možnosti, významu. Otázka, co umožňuje svobodu, transcendenci atd. Pravda není podmíněna základním zákonem jsoucího, nýbrž jest mezí jsoucího. * U Hegela svoboda vůči přírodě je podmíněna vyšší zákonitostí posléze společenskou. Svoboda (překonání přírodně daného) je umožněna společností: boj o moc, zápas na život a smrt z prestižních důvodů [– svoboda je] možna jen v hordě; a proces dějin, který odtud vyplývá, je nadindividuálně-zákonitý. Lidská svoboda je tak stránkou sociální zákonitosti, sociální logiky - nutnosti. Proto Hegelova svoboda je posléze atribut společnosti = ducha, nikoli individua považovaného za konkretum. Proto je také svoboda - u něho ve své podstatě nekonečná - svoboda společnosti jako vláda universa. Odtud též důsledný kolektivismus hegelovců: snaha učinit z člověka bytost úplně sociální. Může však společnost být považována jako taková za konkretum? Nebo je společnost jen člověk společenský? Je člověk kus společnosti nebo společnost spíše kusem člověka? Různé druhy konkret: organismy (celky) a kolektivy, kolekce. Organismy jsou - ne-li centralizované, alespoň centripetální; kolektivy podstatně acentrické. Organismy a) acentrické, ale centroidní; b) centrované. Společnost nyní nemůže nikdy být ani něčím centroidním, natož centrovaným. Proto vždy resultantou. Kdyby svoboda byla atributem společnosti, jak by byl možný konflikt mezi individuální svobodou a společností? Hegelovci se snaží ukázat, že takový konflikt je vlastně vždy jen konfliktem mezi dvojí společností, dvěma stadii jejího vývoje. Ale není tu něco základnějšího, určité napětí mezi individuem a společenským tlakem vůbec? A nejen v oblasti instinktivní - právě v oblasti ducha, tj. svobody? Rozdíl mezi plánováním a umožňováním společenských dějů. Člověk nezařizuje a neovládá společnost technicky, nýbrž společnost jej z veliké míry ovládá a formuje. Ale každý společenský děj je přece v individuu založen a jím umožněn. Jen takové kolektivní děje se mohou odehrávat, pro které je v životě jednotlivců konkrétní půda (pochopení pravdy). Období centrovanosti a acentričnosti v historii - období individualismu a centralismu. Hospodářské podmínění forem organizace - spirituální podmínění těchto forem hospodářství. * Technika je sice funkcí každé společnosti, všecky mají technickou specialitu, ale ta zůstává specialitou, nestává se vládnoucím duchem. Tento vládnoucí duch může vzniknout jedině celkovým přeorientováním (filosofickým), jako např. to, které se rozvinulo v Evropě od doby Leonardovy do Descarta. Descartes jako metafyzik lidské nezávislosti, vůle, technické civilizace (lékařství, mechanismus universální atd.). Teprve odtud může proniknout do všeobecnosti, ovládnout celou společnost, stát se základem nového sociálního chování a umožnit nové zjevy hospodářské a sociální (nové chování populační atd.). To jako doklad, jak určitá duchovní struktura, aniž plánovala, umožňuje nové zjevy hospodářsko-sociální. * Dvojí filosofie dějin. [Dějiny:] 1) obnovné 2) rovnovážné. Ad (1) patří též křesťanské filosofie dějin, jak se projevují v středověkém cítění i myšlení až do reformace: návrat k prvokřesťanství, k počátku, k pramenům. Boj proti sklerotickým institucím, zesvětštění atd. (2) reprezentanti Hegel - Marx. Dějiny - stav přechodné nerovnováhy ve společnosti, přecházející ze stavu přírody do stavu svobody, tj. převahy rozumné povahy člověka nad pouhou přírodní nouzí. Dějiny = ustavování pevné, homogenní, universální společnosti. Na rozdíl od (1) víra ve vnějšek, řád zákonitě-vývojový, v instituce, síly tohoto světa jsou zároveň síly pravdy. Ve skutečnosti obě tendence se proplétají, ale druhá má význam sekundární. Tvoří instituce, ale ty v zápětí se staví na místo člověka, vytlačují jej, dělají z něho věc, obracejí se proti své vlastní původní intenci. Tendence sociální věci, aby se dosadila za člověka. Neběží o protiklad individualismus - kolektivismus. Běží o dvojí pojetí individua i kolektivu. V obou případech individuum možné jen v kolektivu, ale v jednom případě je kolektiv vlastní rozkazující realita, která pohlíží na individuum jen jako na prostředek rozvinutí své vlastní reality - moci; v druhém případě je kolektivní realita bez skutečné autonomie, kterou by nám chtěla vsugerovat, je nejen podmiňujícím faktorem, ale základně též (pokud lidská) podmíněným; nemá morální pověření, které jí dává pojetí (2), nýbrž má mravní dvojsmyslnost všeho objektivního. Čím mocnější, tím dokonce větší svod k úpadku, tím více odstraněno původní vědomí svobody (tj. 'mravní' nouze, která si je vědoma, že nic není učiněno, že všecko zůstává in suspenso). Pravé motivy pojetí (2) berou svou pravdivost z pojetí (1). Např. revolucionářův elán proti prohnilému světu tradice. Ale síla pojetí (2) pramení jen zčásti odtud, z největší části jsou zde jiné zdroje, totiž právě konstelace společensky-rovnovážné, které působí za určitých okolností jejich směrem. Můžeme připustit, že tendence k společenské rovnováze, k vytvoření universální homogenní společnosti existuje, že se k tomuto rovnovážnému stavu spěje přes všecky občasné zábrany a zastávky, které jsou ostatně často jen etapami, při nichž se připravuje další výboj - příprava, která [je] nutná, aby nenastaly příliš katastrofální výbuchy. Ale tato tendence je pouze projevem resultujícího statistického procesu, v jehož rámci zůstává úloha obnovy stále touž. Tato okolnost brání tomu, abychom mohli formulovat jednoznačnou, jednolinkovou filosofii dějin, jak se o ni pokusil Hegel ve Fenomenologii ducha. Hegelova filosofie dějin musila buď být převedena v objektivně-sociologickou koncepci, jak to učinil Marx, nebo připustit definitivu ne-objektivního elementu a octnout se tak v oblasti, která člověku nedává absolutní moc pravdy, absolutní dispozici sebou i universem. Hegel je však humanista, a jeho rozkol spočívá v tom, že věří ve filosofii jakožto vědu: Marx učinil hlavně tu opravu, že uvěřil ve vědu jako filosofii. V tom [je] Marx proti Hegelovi západnější, pozitivističtější, ale jinak zachovává jeho konkretismus. Hegel chtěl zároveň definitivně ustavit a zrušit theologii a převést ji ve filosofii jako vědu - jeho filosofie dějin je osudový obrat německého idealismu proti němu samému. Německý idealismus byl pokusem přísně vymezit obory a tím zachránit jejich autonomii: filosofie, věda, theologie. Autonomie filosofie spočívá na principu svobody. Hegelova filosofie dějin je odvysvětlením této svobody tím, že svoboda [je] určena jako prostředek, jímž (jedině) možna filosofie identity = filosofie totality. 1) ""cesta tam, vzhůru"" - srv. H. Diels / W. Kranz, Die Fragmente der Vorsokratiker, Berlin 1951, Hérakleitos, B 60; srv. též česky: Zlomky předsokratovských myslitelů, přel. K. Svoboda, Praha 1962, str. 57. (Pozn. vyd.) 2) ""cesta zpět, dolů"" - tamt. (Pozn. vyd.) 3) ""každá negace je určením"" – Slovní spojení ""determinatio est negatio"" používá Spinoza v dopise J. Jellesovi z 2. 6. 1674 (srv. B. Spinoza, Epistolae doctorum quorundam vivorum ad B. de Spinoza et auctoris responsiones, dopis č. 50, in: týž, Opera posthuma, Amsterdam 1677). Hegel je pak na vícero místech cituje v známé, niceméně již posunuté podobě jako ""omnis determinatio est negatio"". (Pozn. vyd.) 4) ""propojenost idejí"" - Platón, Sofistés, 259e5–6. (Pozn. vyd.) 5) ""(zbožné?) přání"" (Pozn. vyd.) --------------- ------------------------------------------------------------ --------------- ------------------------------------------------------------",0
1554,2669,Osud bytí v poměru k jsoucnu,,"Osud bytí v poměru k jsoucnu Buď do služeb předmětné orientace – ujařmené bytí jsoucnem: rozbití bezprostřednosti – abstrakce – jazyk – racionalita (zákonitost, obecnost v různých formacích). Nebo zdomácňování bytí ve jsoucnu, poslání bytí k jsoucnu. Abstrakce vždy rozvrhování možností, které nejsou dány. V tom smyslu transcenduje přítomnost situaci. Abstrahování jako transcendování: negace daného – rozvrh možného – návrat k danému (širšímu, obecnějšímu). Abstrakce jako přesun důrazu na bytí od jsoucího. Nikoli přítomné, nýbrž nepřítomné; nikoli dané, nýbrž ne-dané; nikoli obvyklé a každodenní, nýbrž ne-zaběhané, ne-automatické. Dvojí ""přítomnostní"" teorie abstrakce: empiristická a aprioristicky-platónská. * Dominance a distancované, svoboda a nedistancované jsoucno. Dominance: předmět, korelát pohledu – pohled jako pán jsoucna; pohled jako absolutně svobodný, poněvadž nezávislý, oddělený od nich; tato nezávislost podmínkou dominance nad věcmi. Předměty jsou prakticky zvládnutelné, jsou právě jako oddělené, nesouvisící se mnou, tím, s čím mohu zacházet jako s pouhým prostředkem. Subjekt jako pohled pak dodává absolutní účel. To je smysl dominance. ""Účel"" jako takový je však stejně pozůstatkem nedistance. Pochází z budoucnosti, z dimense času, kde je svoboda, kde nejsou věci 'dány', 'přítomny', prostě zde proti distancujícímu pohledu, kde právě není nic dáno, nýbrž jejíž význam [je] v tom, že mluví proti přítomnosti, danosti, předmětné distanci. Tato nepředmětná dimense [je] pro předmětnost pouhé nic. Ve skutečnosti z ní pocházejí veškeré protiváhy proti pouhé předmětnosti, kolem nichž se organizuje lidský svět. * Existence bývá pojímána jako ""auf sich gestellte Existenz"" (tak to vyjádřil např. Iwand v přednášce o Bultmannovi),1 ale taková ""auf sich gestellte Existenz"", která 'má vztah pouze k sobě' je asi nesprávnou formulí existence, která právě chce být mimo antithesu subjekt-objekt, která tedy nemůže být nic ryze subjektivního a je svou podstatou nedistancovaným jsoucnem, kterým jsme (které vyžaduje jasnosti, aby bylo, a kterým musíme být, abychom o něm měli jasno). * Experiment, teorie a praxe. O experimentu se prohlašuje, že ""jakožto praxe stojí nad pouhou teorií a spojuje všeobecnost teorie s živým smyslovým názorem praxe"". Ve skutečnosti experiment je praxí pouze v tom smyslu, že všecka aktivita (praxe) se tu soustředí na to, aby byl subjekt co nejméně účasten na rozhodování o kladených otázkách: rozhodnutí je dáno do ruky přírodě, pozorování: tedy experiment je svou povahou kontemplativní. Viz též úlohu smyslového vnímání v něm: neběží o jeho intensifikaci, nýbrž o přečtení ručičky na ukazateli, konstatování interferenčních proužků atp. (Někdy při pozorování např. biologickém, se vyžaduje takové zacílení skutečné smyslové konponenty, ale při experimentu nikoli.) Experiment je materializací pojmů za účelem distancování odpovědi na distanční otázky; není to skutečná interakce nedistancované povahy. Ryze objektivní příroda v experimentu dává ryzímu subjektu ryze věcnou odpověď. Tam, kde končí ryze objektivní příroda, kde experiment není realizací myšlenkového modelu, nýbrž sám zasahuje do skutečnosti, končí také experiment v pravém smyslu slova jako instrument vědeckého poznání. * Pojem práce u Hegela, Marxe, v existencialismu. U Hegela práce: objektivace subjektu; u Marxe: Naturwerdung des Menschen, Menschenwerdung der Natur. Dvojsmyslnost Marxova pojmu práce. Ve skutečnosti však pojata hegelovsky: jako popření a opětovný klad přírody. Ve skutečnosti práce není pouhá objektivace subjektu, nýbrž je především utvářením vztahu mezi nedistancovanou aktivitou a distančním postojem člověka, jeho uvědomělými (tím distančními) činnostmi a jeho aktivitou nedistanční (instinktivní a zvykovou, nevědomou či podvědomou, polovědomou). Proto [je] práce vždy proti přírodě = především proti vlastní přírodě; teprve skrze toto ovládnutí vlastní přírody pak ovládnutí i vnější, nevlastní přírody. Ale právě že práce [je] projevem abstrakce, nemůže být nikdy sama a přímo konkrecí lidského života a musí být opět nějakým jiným procesem převedena v konkrétnost lidského jsoucna. Co je tento proces? * Pojem adaptace. Přechod od psychologie vědomí k psychologii nedistanční přes pojem adaptace. Adaptace je biologický pojem: nikoli kontemplace, nýbrž zachycení životně užitečných vztahů k okolí organismu. Zajímavo, že tento pojem [mají] vlastně již Descartes a kartesiáni, když diskreditují smyslovost s jejími kvalitami a jejím bezprostředním vztahem ke světu jako ideae confusae. 'Adaptace' a filosofie, které s ní počítají (pragmatismus) v podstatě dávají za pravdu distančnímu pojetí jsoucna a jen hledí ""subjekt"" do něho zařadit biologicky, nikoli ""representativně"". Nekladena tu otázka, zdali jsoucno samo není třeba pojmout nedistančně nebo tak, že místo aby distance byla nad jsoucnem, je ve skutečnosti v něm, nedistančnost před distančností, nikoli naopak. * Práce a tvorba Práce – přetváření daného k našim potřebám – objektivace subjektu (Hegel); produkt práce – objektivizovaný subjekt, odtud okolí subjektu = subjekt (člověk). Tvorba – vznik zásadně nového (čeho dosud nebylo). V nejširším smyslu tvorbou 1) každá práce. Ale v tvorbě: 2) co pro nás genericky nové, 3) co vůbec genericky nové. Tvorbou [jsou] tedy tři pojmy, z nichž první se kryje s prací, druhý a třetí nikoli. Jak se (2) a (3) mají k práci? Jsou její součástí nebo předpokladem nebo mohou být vůbec mimo ni? Tvořivý a netvořivý moment v práci. Jejich neodlučnost pro zdar práce, zvláště tvořivost ve smyslu (2). Odtud: nezbytnost smyslu práce pro úspěch pracovní činnosti. Přesuny tvůrčího momentu. Vynálezce – tvořivost, netvořivý moment – stroje. Nový moment: obsluha strojů. Je v podstatě netvořivá, i když zajímavá. Zájem [je] tu na ovládání velkých komplexů sil. Dělba práce – zasahuje ovšem i oddělování tvůrčí a netvůrčí strany. Smysl (3). Tvořivost proti opakování: snaha řešit nejobecněji je snahou odsunout vždy větší série do oblasti netvořivého. Moderní technika následkem toho musí zvyšovat dělbu tvořivé od netvořivé práce, i když se v oboru netvořivého opět vyskytují možnosti zdokonalení atp. Vzorem techniky – tvůrčí způsob moderní matematiky: možno-li např. problémy řešit obecně v teorii grup, je zbytečné zabývat se zvláštními případy (v geometrii atd.). Nesmírný význam formalizace. Takový duch již počínaje Descartem. Práce – zvěcňování člověka, ale také obohacování. Objektivovaný člověk – produkt nabývá vlastností věcí i člověka. Například přežití, trvalost, disponovatelnost, objektivní přístupnost... Zlidšťování věcí – zvěcňování člověka. Momenty práce: tvoření, opakování, sebezapření (oběť). * Práce. Tvořivost a práce. 2 typy tvořivosti: 1. inspirační, kde je individuum zahrnuto a překonáno množstvím invence, která se dostavuje spontánně, bez přítomného úsilí; 2. problémový, kde řešíme problém, napřed si jej ujasňujeme, hledíme pak najít způsob, jak věc pochopit, dorůst na ni. Typ 2. musíme označit za pracovní, má tyto charaktery práce: střízlivost, voluntárnost místo afektivnosti – moment donucení – nutnost; totiž východisko v potřebě, v negativním stavu, celý postup pak je rovněž práce. Tak [je] tomu např. u získávání dovedností, čtení, hry na klavír atd. Při získání každého vyššího stupně [je to] abstrakce. Práce po psychologické stránce: nutnost. Ať chci či nechci, musím. Každá síla se musí podřídit. Lhostejno, zda sám proces těší či ne. Nedobrovolnost i vzhledem k sobě samému – svému předchozímu rozhodnutí. Práce musí obsahovat kázeň. Problémová i inspirační tvořivost se střídávají a doplňují. Netvořivý element v práci: opakování nezbytného úkonu tak dlouho, až celkový úkol zdolán. Sumativní ráz práce. V tom [je] jednotvárnost, obtíž, nuda (pokud je vůbec možnost něco takového si uvědomit), ba dojem nesnesitelnosti (u fyzické námahy, která vyčerpává). – Práce a všední (pracovní) den. Jeho jednotvárný rozvrh. Práce vždy překonáním okamžitosti. Příležitostná a soustavná práce. Práce pod bezprostředním ostnem nutnosti (např. celý život primitivního člověka je práce; ale pod bezprostředním ostnem hladu a fyzické nouze) a mimo bezprostřední nutnost, pod zorným úhlem kalkulu. Společensky však původně častá specializace: kalkul jedněm, práce druhým (otrokům, nevolným, chudým). * Obývání První a třetí 'osoba' světa; a) chaos, kosmično, předmětno b) předmětno: dvojí potencialita – vnější a vnitřní horizonty, vnitřní nedistancovaná dispozice. Odkázanost a živelnost: spolehnutí, ohrožení, nezměrnost (závrať). Obývání: z vnějších horizontů skrze aktuálno do dispozice. Obývání jako orientování: zde – tam, absolutní koordináty: obývat prostor možno jen tímto způsobem. Perspektiva jen na jeho podkladě nabývá smyslu orientovanosti. Obývání zásadně rozlišeno od geometrické blízkosti – vzdálenosti (ta zjišťována jen něčím třetím, pohledem, tedy již předpokládá obývání). Blízkost – vzdálenost sama neorientována, neperspektivní, stejná pro všecky pozorovatele a posuzovatele. Obývání a zakládání: poslání k věcem, poslání k sobě. Základ mimo, aby nebyl dosáhnutelný a na všecko stačil. * Věc, horizont, svět, tělo Horizont jako možnost, věc jako aktuálnost. Potence – akt. Věc a danost věci: věc aktuálně daná v mých potencialitách, potenciality zacházení se ve vněmových signálech aktualizují. Vidím-li věc, je to zároveň obhlédnutá, obcházená, obklopená, otočená věc. Tělo jako faktické východisko všech těchto možností. Možnosti jako takové neviděny, nepozorovány, zahrnuty do věcí. Přednost věcí před sebou. Vidím-li sebe ve vztahu, je přirozené, že též v sobě musím vidět věc (druzí mne tak vidí). Neodlučnost věcného a aktivního: věcné je jen aktualizací aktivního. Nevidím se tak výslovně, sám jako věc si nejsem předmětem, ale je to tak samozřejmé: jako pasivní (hotový, daný) musím být sám rovněž věcí. Stránka věci – stránka síly (dynamis, potenciality). Dynamická stránka je vlastní nedistancované jsoucno (shodné, protože s ním splývám, nejsem vůči němu pozorovatelem, nemám ""distanci"", tj. důvod rozdílnosti mezi jsoucnem a pohledem na ně. Věcná stránka není tak nedistancovaná: již sama 'věc' ukazuje, i když je věc mých možností, že je čímsi odlišným, nespadám s ní v jedno, musí mi sama vycházet vstříc. Možnosti – chápání. Dynamická stránka podstatně pochopitelná a veškeré porozumění tkví v ní. Sem patří původní obývání v prostoru; přímá apercepce prostorového profilu věcí, jednoty smyslově-kinestetického tvaru a smyslu slova, dobytí abstrakce a každé dovednosti, psychoanalytické přenosy a symbolizace. Základem všeho je pochopení věci jako aktualizace vlastní aktivní možnosti: jednoty sensorimotorické, mohlo by se říci v řeči objektivní. Věcná stránka má jen odvozenou pochopitelnost. Vypracování ryze předmětné stránky z věcnosti. Neodlučnost věcné (a tím potenciálně distanční) a nedistancované stránky: nedistancovaná zaměřena na distanci. Proto přednost věcné stránky, pak předmětnosti, spolu s ní teorie a teoretických kategorií (substrát – vlastnost – relace – prostorová i časová zákonitost). Pochopitelná stránka věci ustupuje do pozadí – fyzionomie, působnost, orientovanost, tělesnost atd. Filosofie řecká i moderní věda – východisko od věci. Nemožnost rozřešit pak psychofyzický problém. Též problém kausality. Psychologie: najít ""subjektivní paralelu"" k věcným průběhům – psychologická fakta takto [jsou] transformací nedistancovaných 'fines'. Bez věci se nezjevuje ani distancované, ani nedistancované jsoucno. Nedistancovanost, má-li se zjevit, obsahuje distanci. Distance a nedistancovanost jsou neodlučné, ale vztah [je] možná komplementární. Nikoli izolovat věc a nedistancovanost, nýbrž běží o to, co dominuje, lépe: co vykládat odkud. Klasická filosofie a věda vycházejí vždy z věci a snaží se pojmout ji co nejobjektivněji – poslední věcný základ je rovinou výkladovou, na kterou se vše ostatní vztahuje. V tomto pojetí pak nemůže posléze existovat ani svoboda, ani tvořivost, ani autonomní existenční vztahy jako náboženství, umění, filosofie. Není možno věc obrátit? Vztáhnout věc vždy posléze na nedistancovanost? Předmětnost začlenit do věcnosti, věcnost do souvislostí smyslu, tedy do historie, ""dramatu"", kterému se posléze rozumí, nikoli: které se vykládá? Dilthey, Freud. * Nikoli subjekt – objekt, nýbrž: bytí – jsoucno věcnost jest: < nedistancovanost distance Nikoli fyzično – duševno, nýbrž: < nedistancovanost Nedistancované je právě tak tělo jako historie, ba jest tělo jako historie, aktivita, dějství (drama); aktivní porozumění není identické s objektivním schematem popud – reakce, které [je] jen jeho objektivním přepisem. Dokladem toho [je] Aristotelés. * Terapeutický účin uvědomování v neurózách tkví v rozdílu mezi předmětným a nepředmětným způsobem intencionality, mezi intencionalitou horizontovou a aktovou. Aktová intencionalita směřuje k objektu, k tomu, čím nejsem, nebo k tomu, čím jsem přestal být. Následkem toho objektivace je vždy vytlačení, vypreparování něčeho ze sebe. Naproti tomu horizontová intencionalita pojímá do sebe i to, co není původně ve fyzickém smyslu naše já (řidič s autem, dáma s perem na klobouku, umělec s nástrojem atd.). * V předmětné signalizaci (animal) [je] vlastní organismus dán ve věcech: centrum reference (blízko – daleko, zajímavé – nezajímavé) a dispoziční potence. Je však nesamostatné vůči předmětu, podřazeno mu, takže otázka samostatné předmětnosti se neklade, spíše naopak – organismus ""zasazen"" do věcí, nemá proti nim, jejich popudům a výskytům žádnou samostatnost. Organismus vždy jen přítomný, v potencialitách akce aktuálně daný. Reflexe: druhý záchytný bod (proti organismu) – ""jest"" nade vším: ""jest"" předmětenstvo organismu. Předmětenstvo – samostatnost, též organismus samostatný (nejen přítomný). Možnost vidět se i jinak než aktuálně. Distance od afektuality, která určuje pasivně (přepadá, vynořuje se...). Jsoucno – předmětenstvo i organismus: předmět č. 1. Předmět jako odlišný od organismu, jehož [je] předmětem – předmět č. 2. Předmět jako samostatný – věci nezávislé na nás, my na nich – předmět č. 3 (geometrál,1 invariant praktického významu) – č. 3. Předmět jako nezávislý na naší praxi, jsoucno o sobě (předmět ""teorie"") – č. 4. Prvotní předmět: č. 2. – je sice odlišný od vlastního nedistancovaného jsoucna, ale sám je prožit jako dynamika, nikoli jako ""věc, lhostejná k danosti či nedanosti"" – je to síla korelativní k tomu, co sám mohu, možnost doplňující mé vlastní možnosti, fyzionomie, která tyto možnosti znázorňuje, symbolizuje. Předmět č. 1 – jinost, ale nikoli distance. Vlastní možnosti nikoli jako celé, právě teprve pod vlivem druhého stávají se aktualitami. Nedistancované jsoucno podmínkou distance. Jeho modality: nedistancované jsoucno, kterým jsme a s kterým jsme. Právě [to], že sami [jsme] jako potenciality, umožňuje jednotu nedistancovaného jsoucna spolu se strukturovaností. * Vztah k ""jest"": ne pouze jeden, aktuální svět, nýbrž nereality se vynořují: přítomnost [je] jen jedna z možností (nový pojem možnosti!). Jiné afektuality, jiné zaměřenosti, věc však v jednotě. Přítomné dané není věc. Korelátem jednoty, která není rozptýlenou přítomností, nýbrž kde rozptýlené světy [jsou] v nadřazené jednotě, je ""jest"". Zde [je] teprve něco ovládajícího nad jednotlivými předmětnými strukturami. Tím [vzniká] distance vůči nim. ""Jest"" jako korelát svobody vůči jednotlivým strukturovaným danostem. Z distance vznikající časová struktura: ne k danému, možnost zacházet do jiných daností a rozvrhovat nedané. 1) Leibnizův výraz pro předmět viděný odnikud a odevšad, tj. to, z čeho by bylo možno odvodit všechny možné zjevy tohoto předmětu. Geometrál jako takový je tudíž neviditelný. (Pozn. vyd.) --------------- ------------------------------------------------------------ --------------- ------------------------------------------------------------",0
1555,2670,Civilizace a vykoupení II,,"Civilizace a vykoupení II.1 Karl Marx umísťuje souhrn všeho společenského zla do pojmu odcizené práce. Je tam těžiště zlého z toho důvodu, že podstata člověka - práce, tedy odcizení práce = odcizení člověka. Hegelovsky platí podstata práce = osvobozování, takže práce ve svém výsledku = svoboda. Svoboda je však duch, tj. identita subjektu a objektu s vládou subjektu nad objektem. Práce = absolutnost člověka, která se probouzí. Odcizení práce = závislost (a to zdánlivá, ""fetišistická"" závislost) člověka. Marxova analýza odcizené práce je zaměřena k tomu, aby ukázala historický kořen tohoto odcizení. Tímto kořenem je práce jako zboží. Je-li práce zbožím, tj. předmětem, věcí, pak nutným důsledkem je odcizení, tj. soběukrádání života, které provádí pracující. Toto ukrádání není důsledkem vnější nutnosti, není též něčím příslušným k podstatě člověka, nýbrž vyplývá pouze z naší povahy jako jedna důležitá, nikoli však nezbytná možnost. Tam, kde člověk ještě není svobodný, tj. kde není 1) cele reální, 2) cele společenský, 3) cele ""rodový"", podstatný, je nezbytně věcí, tj. odcizenou prací = prací, odcizující se ve prospěch druhého. Na druhé straně, je-li práce sama podstatnou stránkou, ba samotnou definicí člověka, pak musí práce neodcizená být něčím, co člověku není o nic víc na obtíž nežli býti; musí mu být přirozená, být mu funkcí, jejíž rozvoj patří k normálnímu fungování, k pouhému 'zdraví' jeho bytosti jako kterákoli organická funkce, jen ovšem s tím rozdílem, že práce je bytostně společenská a historická, jako ostatně podstata člověka sama k tomu vede (v historičnosti je totiž odlišení člověka od jiných bytostí organických). Následkem toho práce neodcizená, volná, nemá pro Marxe nikdy ráz asketický, ráz oběti a sebezapření. I když je těžká, a obtížnost práce Marx nepopírá, je konečně vykonávána s radostí, ochotně. Práce osvobozená nepředpokládá, má-li být konána, ani vis a tergo, ani vis a fronte.2 Stává se ""potřebou"" člověka.3 Svůj koncept filosofický omezuje nyní Marx na problém vyrovnání mezi přírodou a člověkem, ""zlidštění přírody"" = příroda, ""zpřírodnění člověka"" = dějiny. Jelikož příroda i dějiny se mu jeví přirozeně ""dialekticky"", tj. jako vývoj v protikladech, domnívá se, že může postrádat logiky = společného plánu pro obojí. Odtud příroda jako základ: naturalismus feuerbachovský, který spolu s objektivní ontikou a hegelovským totalismem dává ""materialistickou"" filosofii. V objektivně hmotném substrátu je konečně obsaženo implicite vše, co pozdější vývoj explikuje. Chod dějin je nutný, svoboda je jeho nutným výsledkem. Jelikož věda je ""materialistická"", tj. je ve svých nejúspěšnějších částech vědou do konce ovladatelných hmotných objektivit, mluví ve prospěch celého konceptu nejsilnější realita moderního světa. Jelikož mravní problém je převeden z otázky odpovědnosti na problém podstaty, jejího historického zatemnění a opětného nalezení, nastupuje místo morálního apelu k odpovědnosti automatismus dějin. To má několik pozoruhodných výhod pro doktrínu, má-li být zároveň nástrojem akce. 1) Nic člověku tolik neimponuje jako realita a nutnost: lidé se nadchnou a pracují ochotně pro to, co je nezbytné, co se nutně stane, co již v tomto smyslu jest reálně. 2) Idea, askeze, závazek jsou motivy nelákavé, kdežto ""přirozené"" motivy jsou lákavé a přitažlivé. Co se přirozeně uskutečňuje a uskuteční, zároveň uspokojí naše přirozená přání, takže člověk přitom nikterak nepotlačí, nýbrž naopak rozvine svou instinktivní přirozenost. 3) Filosofická výhoda spočívá v tom, že všecky těžké otázky, všecky neprůhledné dualismy a disharmonie, které člověk musí nést, aby život byl zhruba lidský, se zjednodušují aspoň ve futurální formě v harmonii zároveň skutečnou i vytouženou, ale již nyní reální. 4) Praktický postoj, který z doktríny vyplývá, je kombinace víry s jejím zaměřením do budoucna a závislosti na něm, tedy praktické askese co se týče přítomna, s teoretickým tíhnutím k životu ""přirozenému"", který není sice ještě možný dnes, ale bude realizován v budoucnosti. Uspokojují se tak tedy zároveň dvě stránky lidské přirozenosti, ""odpovědná"" i ""přirozená"", při čemž teoretická přednost připadá druhé a praktická první. Marx vyčítá Hegelovi, že jeho pojem práce se obrací nakonec v pouhou abstraktní práci duševní = v abstraktní filosofické myšlení, které pouze ""ničí objektivitu světa"", ale jinak vše nechává při starém, konkrétní práci nechává odcizenou. Hegel může na to odpovědět, že práce jakožto subjekt, jako jeho podstata je v nejhlubším výrazu rovna filosofickému myšlení, poněvadž subjekt je ve své podstatě absolutní negativita. Bez ní, bez absolutní negativity však není možná dialektika ani v hegelovské, ani v marxistické podobě, totiž protikladová dynamika dějin. Právě je-li příroda = člověk a dějiny = příroda, musí i tento vývoj jít protikladem (objektu a subjektu). Proč totiž osvobozená práce = vznik člověka přirozeného = řešení světové otázky? Protože práce = absolutno, prapodstata veškerenstva (svět = příroda = člověk = práce). Dějiny jsou možné jen dialekticky (jen dialektika je pravá dynamika), avšak dialektika = svoboda, totiž překonání pouhé objektnosti; toto překonání = aktivita, praxe, subjektivnost, lidskost; osvobozená práce je u Marxe výraz pro absolutno, pro to, co je v pravém smyslu svobodné, poněvadž mu není nic nadřazeno. * Marxův pojem práce tedy předpokládá Hegelovo absolutní vědomí, místo aby je odstraňoval. Osvobozená práce je absolutní vědění, které se stává praktickým, tj. proměňuje skutečnou, reální podobu člověka, jeho ekonomicko-smyslovou (""přírodní"") realitu. Absolutní vědomí tuto realitu nechává stranou, tu přeskakuje. Pojem osvobozené práce naopak zde má svou hlavní aplikaci, nejde mu o konstatování změněného, nýbrž o samo proměnění. Ale zde nadchází dvojsmysl slova ""příroda, přirozenost"" člověka. Existuje ""příroda"" ve smyslu rodové esence pozitivní, a existuje příroda ve smyslu esence negativní, takové, která obsahuje podstatně proměnlivá, prázdná místa. Příroda ve smyslu esence pozitivní je to, čím nemůžeme nebýt; ve smyslu esence negativní je vždy jen možnost, k níž se musíme jistým způsobem zachovat, kterou musíme na sebe vzít tím či oním způsobem, ""odpovědně"" se k ní přihlásit (odpovědnost - odpověď na otázku, ne nedořešenost. U Marxe končí stará filosofie pouhé kontemplace, pouhého konstatování toho, co jest, i když a právě když toto konstatování se týká celku. Ale Marx stále ještě vleče s sebou metafyziku a na ní závislou antropologii, která kotví v pouhém konstatování: takový je pojem filosofie dějin cirkulárních, který zdědil z Hegela, a všecky ostatní pojmy, které s tím souvisí (práce, subjekt-objekt, příroda = člověk). Otázka: proč vlastně člověk pracuje? není jen otázkou, kdo a co donucuje člověka pracovat. Práce není pravděpodobně vynález otroka, nýbrž otrocká práce byla asi za všech dob degenerativní formou, která sice byla nezbytná historicky, ale měla vždy vedle sebe formu jinou. Člověk pracuje posléze proto, že není bytostí bezprostřední, nýbrž bytostí odpovědnou, totiž odpovídající na výzvu. Pracuje, proto, že se stará. Stará se, poněvadž má nikoli sice celkovou absolutnost, ale závislou a relativní svobodu = odpovědnost. * Jaké jsou prameny nejradikálnějšího z moderních radikalismů? Základem je hegelovsko-feuerbachovský, pantheisticky inspirovaný humanismus: člověk přijímá v ekonomii světového celku úlohu posledního účelu, nejvyššího dobra a veškerého smyslu světového dějství.4 1) Část I. nebyla nalezena. (Pozn. vyd.) 2) ""ani sílu zezadu, tj. popohánění, ani sílu zepředu, tj. lákání"" (Pozn. vyd.) 3) Ovšem, že ""přirozené"" jsou také funkce a činnosti bolestné a nebezpečné, riskantní, například rození. Právě u těch se však ukazuje, že ""příroda"" tuto jejich stránku zastírá, ""maskuje"" nějakým pokud možno mohutným smyslovým lákadlem. Toho u práce vůbec není. Práce právě nenáleží do oblasti činností a funkcí, které by nějak původně měly svou odměnu samy v sobě. Je možno zamilovat si druhotně práci, naučit se mít ji rád, ale není možno milovat ji od počátku a instinktivně. 4) Následuje 11 stran německých výpisků o Mosesu Hessovi, jeho anonymně vydané knize Die europäische Triarchie (Leipzig 1841) a o jeho článcích v periodiku Die Rheinische Zeitung z roku 1842 (srv. zvl. M. Hess, Die Kommunistisches Manifest, in: Die Rheinische Zeitung, April 1842) a dále o spise F. Engels, Kritik der Nationalökonomie, 1843. (Pozn. vyd.) --------------- ------------------------------------------------------------ --------------- ------------------------------------------------------------",0
1556,2671,Jakmile je pravý svět...,,"[5. Jakmile je pravý svět...]1 5. Jakmile je pravý svět, zásvětí, identifikován s Bohem, dochází k zásadním převratům v metafyzické reflexi, v tom, jak rozum sám sebe chápe. Zatímco původně bylo zásvětí vlastním místem poznávání, polem poznání kat'exochén, a to právě pro lidskou duši, která se právě tímto poznáváním teprve dozvídala, že byla zapletena v δόξα, přičítá se nyní autentické poznání toho, co vlastně jest, výlučně Bohu, a člověku se přiznává pouze podobnost s tímto poznáním, jeho obraz. V souvislosti s tím je stále více přesouváno to, co je vlastní člověku, z pohybu k pravému bytí, který se děje poznáním, do jiné oblasti: do oblasti praxe, konání ve smyslu služby. Pravé lidské bytí nespočívá již ve snaze získat ryzí tvar duše pozorováním pravého bytí, pravé lidské bytí spočívá nyní v působení ve světě ve službě Bohu. Tento praktický postoj, který proniká celý život, musí zpětně působit i na poznávání samo - je zárodkem koncepce účinného vědění, která účinné vědění nechápe jako pouhé aplikování onoho vlastního, svébytného vědění, nýbrž to, oč ve vědění vlastně jde, je podle této koncepce působení samo. Tvrdit, že moderní věda předpokládá racionalitu odlišnou od racionality staré, založené v metafyzické reflexi, je velmi triviální, všeobecně zastávaná teze, která se však neopírá o jednotnou odpověď na otázku, v čem vlastně tato nová racionalita spočívá a jakou skladbu má reflexe, na níž se tato racionalita zakládá. Je velmi pozoruhodné, že mimo rámec moderní Evropy, ve starověku a u mimoevropských lidstev, bylo dosaženo jak technických vymožeností ve všech možných oblastech, tak i teoretických výkonů vysokého stupně exaktnosti, zatímco věda v moderním smyslu slova, tj. exaktně předvídající věda umožňující produkci a výkon, disponující věděním, které vládne, vznikla pouze v Evropě. Zde se ovšem universálně rozšířila tak, že nakonec do své teorie pojala celek přírody, člověka i společnosti a aplikujíc tuto teorii obsáhla celý život. V tomto smyslu je moderní věda analogií k sókratovsko – platónské reflexi, která rovněž usilovala o to pojmout do sebe celek lidského života. Před zhruba třemi sty lety se vynořil dosud neznámý duchovní postoj, který bychom chtěli označit jako čistě věcný. Tento postoj chápe věci z věcí samých, tj. z věcných struktur, a nepřipouští přitom vliv čehokoli cizorodého, za to však využívá bez ohledu na jakákoli podmínění, omezení a tabu všechno to, co je s to nám o věcech samých poskytnout nějakou znalost. Protože odkazuje na samozřejmosti jako poslední základ svých důkazů (byť svými výsledky nechává brzy každou trivialitu za sebou, pročež, jak ukazuje reflexe, je moderní věda od počátku spjata s určitým paradoxem), tíhla ihned úvaha o tomto fenoménu k výkladu, který odůvodňoval vznik vědy obecnou tendencí ducha, po případě zákonitostí jeho vývoje. Kant se domníval, že lze zjistit proměnlivý sice, ale v různých oborech poznání přece jen stejný postup, jímž se lidské rozvažování dostává z nahodilého tápání v různých nápadech na pevnou cestu klidného pokroku vědy. Stejně tak Comte věřil v zákonitost, která téměř nutí inteligenci přejít od fantazírování k vytyčování toho, co v daném je zákonité. Je však rozdíl mezi čistými možnostmi otvírajícími se a nabízejícími se lidskému duchu a jejich skutečným uchopením. Faktem je, že věda je evropským statkem, a to statkem novověkým, který připravila křesťanská Evropa. To nikterak neznamená, že by věda byla křesťanská či křesťanství přátelsky nakloněná, stejně tak neplatí, že by věda existovala ""zásluhou"" křesťanství. Křesťanský praktický postoj služby a práce je nicméně půdou, na které nový postoj vědění vyrostl. Tím, jak zbavovala svět kouzla a božství, což je něco, s čím se v žádném přirozeném světě v jeho naivní podobě nesetkáváme, byla křesťanská theologie pro všeobecnou objektivaci světa vzorem ve chvíli, kdy praktický postoj prosadil, že se i lidské vědění obrátilo k tomu, co je na tomto světě, na zemi. Jedinou půdou, na které mohla vyrůst nová racionalita, nebylo tedy křesťanství kvůli svému obsahu, nýbrž kvůli svému obecnému postoji a přístupu. Vzhledem k tomu, že k myšlence služby Bohu patří, že se tato služba projevuje konkrétně jako služba bližnímu, služba lidskému společenství a že ""lidstvo"" (rozuměj: evropské lidstvo) legitimně využívá a používá přírodu a svět, můžeme se odvážit teze, kterou zastával K. Löwith,1 že bezohledné vykořisťování země touto novou racionalitou je třeba přičíst na vrub duchu křesťanství, zvláště křesťanství reformovaného. Rozdíl mezi starou a moderní matematikou byl již dávno označen jako rozdíl mezi obecným a specifickým (tak soudil již Descartes a později A. Comte) a jeho původ byl hledán ve všem možném, ve vlivu indické algebry (která je čistě početní technikou) na Araby, ve scholastickém logickém formalismu atd. Měla by se však také klást otázka, jakou formu musí dostat matematika v rámci radikálnější, všeobsahující reflexe, která se obrací zpět k tomuto světu, k zemi, a to tím, že tu působí, vládne, tedy tím, že se stává praktickou. Řecká matematika byla ve své systematické formě určena metafyzikou, stejně tak ovšem byla sama metafyzika určena matematikou. Protože se matematika nesnažila zpodobňovat přírodní skutečnosti, nýbrž pouze určitou spodní vrstvu systému idejí (případně prováděla aplikace této spodní vrstvy na smyslovou skutečnost), neznala žádné universum tvarů v obecném smyslu, nýbrž zabývala se tvary privilegovanými, konkrétně názornými, které připouštěly myšlenkově přísnou a konkrétně-prostorově názornou koncepci jednoduchých synteticky vystavěných, v sobě založených, autonomních systémů. P. Boutroux2 se domníval, že hledání jednoduchosti, krásy, lehkosti plynulo z estetického založení Řeků. My se domníváme, že se ve skutečnosti toto estetično mohlo stát jedině možným cílem matematické činnosti proto, že byli Řekové upoutáni metafyzickou reflexí. Naproti tomu si moderní matematika i tam, kde jen přejímá antické dědictví a zdánlivě k němu nic podstatného nepřidává, klade universální úkoly nového stylu.2 Stará matematika nepřekračuje nikdy své ""konečně uzavřené apriori"", jak říká Husserl, tj. nedosahuje k tematizaci prostoru ve všech náznacích tvarů v něm obsažených. Pokud se tu směřuje k prostoru, pak je to proto, že se směřuje k veškerenstvu přírody, jehož je prostor nanejvýš význačným singulárním rysem. K tomuto vývoji dochází sice velmi často nevědomě (Husserl zdůrazňuje, jak je idea určující již jako předtucha, dříve než dosáhne zralého tvaru), dokonce i takoví velcí autoři jako Newton se ještě dlouho přidržují řeckých ideálů, ale i oni přecházejí k fyzikálnímu universu jako matematici. A matematika tyto ideály nechává za sebou ve snaze stát se traktátem o metodě a - na základě ""algebry nového věku"" (tj. v návaznosti na Araby a staré Řeky) - čistě formální disciplínou, která shrnuje veškeré teorie dosahující svých výsledků pouze na základě logické formy bez přímé vazby na zkušenost. Matematika se tím stává (jak to Kant lépe vyslovil než předvídal) vědou vůbec, tím, co je na vědě vědecké. Stává se tak vzorem nové reflexe obracející se k zemi, ke světu. Tato disciplína přejala sice idealizaci jako svůj samozřejmý pracovní nástroj, tuto proceduru však nechce chápat jako vstup do říše idejí, nýbrž jako vstup do veškerenstva realit. Tato cesta matematiky, charakterizovaná hesly obecnost - metoda - formalizace, si zůstala v různých variantách od 17. století dodnes věrná; trvalo však dlouho, než byly v matematice samé odhozeny skořápky metafyzické reflexe, realismu ideálních předmětností v jejich eukleidovsky aristotelské speciální podobě, než se přestalo věřit v privilegované struktury vyznačující se názorností a než se pochopilo, že formální struktury vůbec, nakolik lze prokázat jejich bezrozpornost, je třeba zkoumat jakožto koreláty operací. Když novověk až po Leibnize, ale i po něm rozlišoval mezi kvantitou jako doménou matematiky a jinými ""obory bytí"", bylo v tom dědictví staré metafyziky idejí v aristotelské podobě. Když myslitelé jako Descartes, Spinoza a Leibniz pokládali své deduktivní systémy za jediné správné, vylučující jiné, a proto je také pokládali za systémy schopné apriorně deduktivně uchopit jimi zobrazovanou skutečnost přírody, bylo v tom jiné dědictví. Není tomu tak dávno, co se obecně prosadily a došly uznání myšlenky grupy, struktury, systému a systematiky systémů a teorií, o jejichž obtížích, paradoxech a nedokazatelných elementech zpočátku nikdo neměl tušení. Čím jiným než setrvačnou tendencí tradice vysvětlit fakt, že ona stará vůle k reflexi měla tváří v tvář úspěchům novověku takové trvání? Proč se mohla tak dlouho udržet? Jinými slovy: co je síla této metafyziky? Nelze popřít, že se již v aristotelské kritice ozval - byť v zásadě bezmocný - protest proti platónské říši idejí; je však pozoruhodné, že se Aristotelés sám stal theologem a že byl tedy přemožen platónským jiným světem, na nějž zavěsil svůj svět vezdejší. A sekulární vláda theologie jistě nebyla založena pouze v setrvačné tendenci, nýbrž měla svůj zdroj v nejhlubších vrstvách lidské existence. Z tohoto zdroje vzešla vysoká disciplinovanost lidského rodu, která byla výsledkem této vlády. Z těchto vrstev pochází impuls povolávající duše k tomu, co je jim nejvlastnější, k životu v pravdě a v tomto životě je udržující. Vlastním náhledem první reflexe bylo, že pravda není nic pasivně přijatého, nýbrž cosi, co člověk teprve musí nastolit myšlenkovou aktivitou kontrolující celý život; že celý život musí tuto reflexi vystát a vydržet, a tím se proměnit. Jistě že je kůň bez reflexe a dítě bez reflexe, o člověku však, který je hoden svého jména, bylo nyní objeveno, že jeho vlastní míra je teprve nalézána v reflexi. Tato reflexe však spočívá v uchopování možnosti žít v pravdě, vystavovat se zkoušce jednáním a bytím v souvislosti bytostí a věcí, a teprve tím pronikat k sobě a činit se tím, kým vlastně jsem a dopomáhat tím k sobě i jiným, abychom se všichni ocitli ve společenství této základní možnosti a nesli odpovědnost, která teprve tím vzniká a teprve v tom je obsažena. Tak spočívá vlastní moc první reflexe v proměně člověka z živé bytosti vědoucí o své smrti v bytost reflexe, která se ve své konečnosti dotýká pravdy, tj. toho, co je ve světě a bytí nepomíjivé, toho, co ""je tak a ne jinak"", pro co se vyplatí podstoupit proměnu a čemu se vyplatí odevzdat život, má-li se člověk skutečně stát světovou bytostí. Moc druhé reflexe naproti tomu spočívá v disponování obsahem světa, v nesmírných teoretických a praktických úspěších, které se tu nabízejí a kupí. Právě v tom, co první reflexe přeskakovala, tkví zjevně nevyčerpatelná úloha, jejímž řešením se obírá druhá reflexe. Mohlo by se tedy zdát, že by tu k žádnému neřešitelnému konfliktu nemuselo dojít, že by bylo jen třeba provést prostou sumativní syntézu, aby se - přímou cestou vpřed - dosáhlo shody. Husserl sám nicméně ve svých úvahách o nepřímé matematizaci (kterou analyzuje jako Galileiho výkon) ukázal, jak je spjata s určitou metafyzikou. Nepřímá matematizace, ono přiřazení jednotlivých výtvorů a struktur idealizované názorné prostorové formy ke kvalitativním ""výplním"" konkrétní zkušenosti světa, výkon umožňující práci s přiřazenými veličinami místo s těmito výplněmi (škála místo časového průběhu, sloupec rtuti místo teploty, harmonický vlnový pohyb místo zvuku atd.), dostává metafyzický význam tím, že matematické idealizace byly pojaty jako pravé bytí, které je s to nastoupit na místo konkrétních jevů a vůbec není jen jejich nesamostatné, upřesňující zpracování. Na místo metafyziky ideálního zásvětí nastoupila metafyzika zásvětí mechanicko materiálního, přičemž obojí zásvětí má svou oporu v téže konstrukci, a tou je řecká metafyzika. Vláda řecké metafyziky trvá dál v té míře, v jaké se vytrvale staví na řecké matematice; třebaže Descartova analytická geometrie vlastně již algebraizací zdolala výstup na mnohem formálnější stupeň matematického myšlení, je jeho metafyzika přírody jako res extensa zcela pod vlivem anticky metafyzického hypostazování ideálií v demokritovském stylu. Jen proto, že sdíleli tento metafyzický předpoklad, mohli myslitelé 17. století uvěřit tomu, že jimi konstruovaný svět - protože představuje matematicko deduktivní systém (more geometrico) - je konkrétní rozum sám. Kdyby si již tenkrát všimli, že matematika za svou universalitu, za svou schopnost ovládat vše, vděčí své dokonalé formalitě, absenci obsahovosti jakéhokoli druhu, své koncentraci na možné komplikace a struktury něčeho vůbec, jistě by si uvědomili, že tímto schematickým zájmem o strukturu přeskočili to, co je ne reálném nejdůležitější. Právě toto hypostazování řecké geometrie, její podsouvání idealit pod konkrétně názorný svět, však na druhé straně způsobilo, že zcela formální pojetí logiky a matematiky, které razili již Descartes a Leibniz (a někteří další méně významní myslitelé 17. věku), se neprosadilo úplně a že k tomuto průlomu došlo až mnohem později: nemohlo se uplatnit proti rozvíjejícímu se mechanismu. Důvod je prostý: víra v čistě formální přírodu je zjevný nesmysl, kdežto víra v existenci jakési pseudokonkrétní skutečnosti jako kartesiánské res extensa, jako demokritovsky pojatých atomů - neproniknutelných částí rozprostranění - a podobných věcí, se doslova vnucuje. Mechanismus naplnil tímto způsobem ty potřeby, které vyvstaly myšlení obracejícímu se zpět k obsahu světa a které starší metafyzika nechala neuspokojené: díky svému matematickému ustrojení pronikl ke strukturálnímu ovládnutí fenoménů, díky své metafyzické povaze dal předmětu matematiky ráz skutečné konkrétnosti, tj. ráz věcného komplexu v reálném čase a s reálnou působností. Tak se stalo vědou to, co u Platóna bylo pouhým mýtem: spojení mechanismu a theologie; a na místo aristotelského odporu k matematice, ochromujícího elán aristotelského obratu k přírodě, k zemi, nastoupila radost z matematiky obnovující ještě jednou platnost řecké metafyziky. Tím dosáhla absolutního panství platónsky řečeno druhá, nižší vrstva oboru neviditelného, která podle Platónova podobenství o úsečce v VI. knize Ústavy3 je sice předpokládána v každém měření, určování formy a velikosti viditelného, sama však předpokládá cosi vyššího a bez tohoto vyššího zůstává nezavršená, nesrozumitelná, vázaná na pouhé hypotézy. To však zároveň znamená, že na místo platónsko-sókratovské myšlenky totální reflexe nastupuje reflexe parciální, která se tváří, jakoby totální reflexí byla, čímž způsobuje, že totální reflexe mizí do zapomnění. Morálně společenská oblast byla ostatně v područí theologie a institucí s theologickým zázemím, jejichž věkovitá tradicionalizace živé opakování totální reflexe nedovolovala. Proto se mohlo teoretické pojetí lidského života, jak života individuálního, biologicko psychologického, tak i společensko-politického, rozvíjet stále úplněji na půdě mechanismu. Tímto způsobem došlo již v racionalismu 17. století k rozkladu ideálu totální rozumové reflexe, která je sice vždy znovu fakticky předpokládána, nikdy však nebyla teoreticky obnovena, byť největší myslitelé byli s to stále znovu tradiční metafyziku Boha a duše reformovat; iniciativu však přitom měla světsky orientovaná věda, a proto musel průběh řešení této úlohy vést ke stále úplnějšímu zesvětštění totální reflexe, jehož stručné nastínění nyní předkládáme. * Přechod k reflexi pozdvihl evropské lidstvo na úroveň, jakou dosud žádná forma lidství nedosáhla, na úroveň obecného požadavku odpovědnosti. Proto je až do určité míry vysvětlitelné, že evropské lidstvo sebe, svou životní formu a její objektivace pokládalo za lidství a lidskost vůbec. Evropská reflexe však přitom, jak jsme ukázali, byla něčím nedokonalým, co v sobě obsahovalo napětí, ba dokonce rozpory. Původní význam Platónem objevené universality nespočíval v jejích vnějších důsledcích, nýbrž v přesvědčení, že takto dosažené nové uvědomění člověka samého proměňuje, dává mu možnost uvědomit si zcela nový smysl vlastní nesmrtelnosti, uvědomit si, že bude schopen úplně přebudovat obsah své existence a formu společnosti, že teprve tak mohou být nalezeny a realizovány pravé, autentické lidské možnosti. Evropa vznikla opakováním tohoto pokusu o reflexivní obnovu života na půdě křesťanské theologie dějin v situaci, která dala duchovnímu prvku dalekosáhlou, předtím neexistující možnost organizovat nové lidství, politicky i duchovně, obojí na universalistickém základu. Před malou chvílí jsme však líčili, jak byl tento jedinečný výkon bytostně a nutně spjat s přeskočením obsahu světa, nejprve s jeho odmítnutím, pak s nemožností a neschopností vybudovat světskou vědu. I tato věda vděčí sice nepřímo za svůj původ křesťansko praktickému duchu účinné služby; její zásadní věcnost, postoj zaměřující se na věci, a ne na autentické lidské já, byly nicméně cizí první reflexi a stejně tak i institucím světové monarchie a universální církve, které se z první reflexe, a to jejím tradováním, po dlouhých a spletitých cestách vyvinuly. Tak se ukázalo, že první reflexe je navzdory svému zásadnímu významu neschopná sloužit jako základ reálných, elementární cestou rostoucích struktur a potřeb evropské společnosti, které tak vyrostly všechny z těla odpovídajícího novému duchu, novému stupni vědomí lidstva, z ""těla neorganického"", a konečně se podařil metafyzický převrat, který na sebe dlouho váhavě nechal čekat: účinným věděním požadovaný obrat ke světu přinesl nové, universálnější problémy vědy a formálnější matematiku, obojí vytvořilo mechanismus s jeho nesmírnými, zprvu teoretickými, pak praktickými úspěchy. Druhá, čistě věcná reflexe byla v plném chodu. Tato druhá vůle k reflexi je zodpovědná za veškerý mimořádný rozvoj hospodářské a politické moci, jejímž nositelem již nebyla Evropa jako celek, nýbrž evropské mocnosti. Z reálných plodů první reflexe byla totiž na prvním místě pohřbena monarchie, ""světská"" forma evropského universalismu - nepraktická, neužitečná překážka životně důležitých institucí evropského rozvoje - a bolesti tohoto vývoje se snesly na státní těleso, sloužící monarchii za základ, protože se dlouho nedokázalo rozhodnout tuto tradici opustit. Avšak i jiné instituce se rozštěpily - z církve se oddělila část, která svůj universalistický nárok zeslabila v nárok ideální, zatímco část věrná tradici se stavěla do stále neplodnější opozice k modernímu vývoji zběsile pádícímu vpřed, který se odvíjel a stále ještě odvíjí ze schémat druhé reflexe. Tragické přitom bylo to, že se obě formy reflexe, které se tak dostávaly do stále radikálnějšího protikladu, metafyzicky opevnily tak, že vzájemné dorozumění mezi nimi přestalo být možné. Mechanismus, který se později rozvinul ve fyzikalismus či objektivismus tout court, byl naukou o zásadně materiálním universu ve smyslu hypostazované matematické struktury; lidské mohl svým způsobem nepřímo do svých struktur pojmout, avšak reflexe o jádru odpovědnosti v člověku mu zůstala vinou jeho čistého objektivismu zásadně nepřístupná. Tak ukázala jedna reflexe člověku smysl bez světa, druhá ukázala svět a v něm nezměrnost prostředků ke všemu po libosti, avšak žádný závazný smysl. Náhled nezávaznosti, jakkoli je spjat s metodicky školeným a exaktně reflektujícím vztahem k přírodě a mocenským prostředkům, které nabízí, ponechává člověka vůči sobě ve stavu přírodní bezprostřednosti, který je o to nebezpečnější, čím větší je potenciál prostředků, které má tato bezprostřednost k dispozici a čím striktnější je separace těch, kteří jimi disponují. Životní bezprostřednost má v takovém případě podobu πλεονεξία.3 Tam, kde se naskýtá návnada nabízející, že se lze bez odporu zmocnit světa, kde už není instance, která by mohla zakazovat a vládnout nad konkurujícími si kolektivy povyšujícími se na pozemské absolutno, tam dochází k bezprostřednímu konfliktu, který je bojem na život a na smrt. Výsledkem dvou reflexí bylo vzájemné potlačování, návrat k nespoutané vášnivosti, rozpoutání vášní ""bez proporcí""; a tak viděla reflektující část světa takovou orgii ničení, která se nikdy dříve lidskému duchu nezjevila ani ve snu. 1) Z německého originálu přeložil Karel Novotný. (Pozn. vyd.) 2) E. Husserl, Die Krisis der europäischen Wissenschaften und die transzendentale Phänomenologie, in: Husserliana, VI, Den Haag 1954, str. 18. [Srv. česky: Krize evropských věd a transcendentální fenomenologie, přel. O. Kuba, Praha 1972, 19962, str. 41.] 3) ""chamtivost, potřeba mít stále víc"" (Pozn. vyd.) --------------- ------------------------------------------------------------ --------------- ------------------------------------------------------------",0
1557,2672,Při kreslení geometrických útvarů...,,"[Při kreslení geometrických útvarů...]1 Při kreslení geometrických útvarů se však ukazuje základní rozdíl oproti skutečným věcem: zde mohou být obrysy vždycky setřeny, nové kresby mohou přijít na místo starých. Skutečné věci kladou přetváření odpor, o to větší, čím jsou pevnější. Tělesa se však pohybují a čím jsou pevnější, tím méně se při pohybu mění. Hromada písku, proud vody nepodržují snadno svou vlastní formu. Nyní se však pevná tělesa pohybují mimo místo, které původně zaujímala, ""v prázdnu"", aniž by se měnila: pohyb nemá žádný vliv na jejich tvar. To však umožňuje přijmout měřítko, které je společné vyplněnému i prázdnému, tělesnému i prostoru. Pevné těleso poskytuje toto měřítko. Prostor není nic nového vedle pevného tělesa, je méně než pevné těleso. Ono umožňuje měrné vztahy. Čím je pevnější, tím je přesnější. Nejpřesnější měření by probíhalo podle ideálně pevných těles. Tato tělesa sice nezakoušíme, ale zkušenost nás vybízí k tomu, abychom je mysleli. Tyto ideálně pevné útvary myslíme případ od případu v podobě přímek a plošných či trojrozměrných předmětů, které jsou z nich utvořeny. Pevné těleso umožňuje poznat prostor, prázdno: tedy to, v čem se pevná tělesa neproměnně pohybují, mění své místo. To všechno učí geometrie. Takové pozorování však zároveň ukazuje: v okamžiku, kdy jsme onomu pohybujícímu se ideálně pevnému měřítku umožnili pohybovat se, vykročili jsme za hranice viditelného k celku vesmíru. Pohyb nikde neustává a nikdy se nedostává k hranici, a to vidíme – sice nikoli tělesnýma očima, ale mnohem přesněji a přesvědčivěji. A když uvažujeme o ideálně pevných útvarech, necháváme je překrývat se, rovnoběžně ubíhat a tvořit úhly a když uvažujeme o jejich vztazích a nahlížíme je, pak ""vidíme"": tvarové vlastnosti, které lze určovat pomocí geometrie, jsou nezávislé na velikosti. Skrze danost tak pohlížíme přímo na neviditelné: ὄψις τäν ἀδήλων τὰ φαινόμενα. Ve viditelném prostředí nejsou všechna tělesa pevná. To lze ale poté vysvětlit jejich složením. V neviditelném prostředí mohou být pevná všechna. Pevné pak ""objasňuje"" prachovité, plastické, tekoucí, prchavé, a neviditelné dokonce musí být vysvětlováno pevným, a to tehdy, když přichází k tomu nejmenšímu, kde už nemohou existovat žádné části. Neboť nejmenší je nedělitelné, tedy nedeformovatelné, tedy neměnné, tedy pevné. A něco nejmenšího existovat musí, pokud nemá dělení pokračovat do nekonečna a pokud opačný proces skládání nemá zůstat bez základu. Tímto způsobem se však matematika, tzn. aritmetika, která počítá, a geometrie, která měří, stala východiskem vysvětlování, které směřuje k posledním zdůvodněním. Pomocí geometrických, tzn. idealizujících operací byl celek jsoucna nazírán nově. Geometrie poskytla kostru, na jejímž základě lze sahat přes neurčitý bezprostřední horizont světa do nekonečného vesmíru a do neviditelného světa elementárně malého jsoucna. Geometrično, měrné pevné těleso se stalo výslovně zvoleným klíčem k zodpovězení nejen geometrických, nýbrž i fyzikálně-ontologických otázek: geometrický homogenní izotropní prostor, elementární pevné těleso, místní pohyb jako jediný zdroj vznikání, zanikání a změny vyrostly zcela na této půdě. Zde se matematika poprvé stala východiskem pro jistý model ontologie. V tomto novém náhledu se vesmír, celek věcí, podivuhodně rozjasnil. Rozštěpil se na dimenzi původního a na mnoho stupňů jsoucna odvozeného a stále méně použitelného. K elementárnímu náležejí věci, jež jsou získány matematickým způsobem: prázdný prostor, elementární částice. Pak ale ještě něco, co na matematično, tj. na schémata, čisté formy, převést nelze, totiž to, co vyplňuje prostor. Avšak samo toto mohlo být určeno a od ostatního přesně odlišeno jen tím, že se na věci pohlíželo geometricky. Nyní bylo také teprve možno vyhovět eleatským předchůdcům, a to tím, že byla v jistém smyslu přijata jejich teze, že neexistuje vznikání ani zanikání, ovšem nesměl být proto popřen pohyb. A poté mohlo a muselo být stanoveno cosi nevzniklého a nezničitelného a v tomto smyslu věčného; dimenze elementárního je dimenzí věčného ve smyslu nezničitelného. Původní neboli autenticky jsoucí (ἐτέῃ) je to, co je možno, vycházeje od fenoménů, promítnout v jeho vztazích na rovinu vposled nerozložitelného jsoucna. Kromě geometrických vztahů (metrických a vztahů uspořádání) jsou to rozdíly plného a prázdného. Co lze takto spatřit a stanovit jako to první v malém, je určující rovněž pro velké, pro rozsáhlý kosmos; i ten je možno z něho odvodit a i ten tedy patří k tomu, co si lze tímto způsobem představit. V původním je třeba odlišit jsoucno elementární a jsoucno z něj vytvořené, zkonstruované. Odvozené závisí na elementárním, nelze je však z něho ani zcela vysvětlit, ani je promítnout do oblasti nejmenšího na jedné straně či do oblasti kosmického na straně druhé. I odvozené má však strukturu podobnou původnímu, ačkoli už ne tak přesně uchopitelnou a explicitní. S menší určitostí ovšem napodobuje vztahy původního. Proto musí být nahlíženo a vysvětlováno z původního. K odvozenému patří všechno to, co se týká styku člověka s jeho okolím, obzvláště smysly. Zrak, sluch atd. jsou vztaženy ke kvalitám, které se ustavují z elementárního, ze základních kvalit. Mezi těmito záležitostmi již nevládnou exaktní vztahy, avšak přece jsou tu vztahy analogické k původnímu. Nelze je vztahovat na elementární prostředí a na vesmír, ale také nejsou ničím prázdným: jsou intersubjektivní, νόμῳ. Všude, kde se setkáváme s lidskými záležitostmi, s vnímáním, řečí, státem, s rozvojem kultury, pohybujeme se v říši odvozeného a nemůžeme již vystačit s přímým odvozováním z elementárního, nýbrž musíme stanovovat kaskádu analogických, stále méně přesných vztahových struktur, které platí pouze v úzce lidské oblasti. Tak má řeč své elementy, ""písmena"", která jsou analogická k atomům; právě tak vnímání. Stát je složen z lidských individuí. Rozvoj kultury ukazuje na strukturu, která se ustavuje z jednotlivých výkonů a která postupuje od elementárního ke složitému, od nouze k nadbytku. Tak je tedy třeba rozšířit ontologickou vztahovou strukturu a roztáhnout ji ve škálu dalších vztahových systémů, které jsou odvozeny od původního a které jsou vesměs ""atomistické"". 1) Z německého rukopisu přeložil Cyril Říha. (Pozn. vyd.) --------------- ------------------------------------------------------------ --------------- ------------------------------------------------------------",0
1558,2673,"Předpokládáme-li, jak je to přirozené...",,"[Předpokládáme-li, jak je to přirozené...]1 Předpokládáme-li, jak je to přirozené a jak se to u geometrických obrazců činí, že rozdíl mezi věcí a tím, co ji obemyká, nespočívá v ničem jiném než v tom, že jedno je uzavřeno v hranicích, v obrysu a že druhé tento obrys objímá, přidáme-li k tomu obdobně ještě to, že věc zůstává při změně místa táž, jak se to také předpokládá v geometrii, kde si trojúhelníky, přímky atd. představujeme tak, že se otáčejí okolo jednoho určitého bodu nebo okolo jisté lineární osy, a dodáváme-li k tomu, že takové posunování nemění nic na jejich určeních, nezpůsobuje žádnou deformaci, pak 'vidíme': každý útvar může být ve třech směrech přímo posunován po celou věčnost a této možnosti posunování nikdy nemůže být zbaven. Jistá možnost geometrické konstrukce tak poskytla základní rys, který umožňuje hledět skrze sám horizont světa na celek jsoucího: neomezený prázdný prostor jakožto podmínka pro to, aby se v něm mohla pohybovat pevná tělesa v přísné identitě tvaru. Atomistický objev prázdného, homogenního a izotropního prostoru tak umožňuje zároveň jak geometrii, tak filosofii, která vychází od pevných těles a nekonečného prostoru jakožto objímajícího nekonečného celku. Geometrizování poskytuje základ. Idealizace uskutečněné na geometrických obrazcích (nevšímání si nerovností, 'tloušťky' čar, samozřejmé předpoklady nedůležitosti pohybu vzhledem k formě, nedeformování při změně dimenze) se tak stávají, protože jsou pravdivé jakožto zdůvodňující, jakož i pravdivé ve smyslu jsoucnosti, základnou pravého bytí. Další krok se týká útvarů samých. Je třeba je uvažovat jako původně uzavřené; vždy formy s uzavřeným homogenně vyplněným prostorem. Nikdy se nesmějí stát bezrozměrnými body. Bod, jímž není nic objímáno, není ničím, nemůže být předpokládán [jako jsoucí]. Snad z tohoto důvodu, poněvadž proces nekonečné konvergence by předpokládal pojem bodu, který není možný, musí při dělení útvarů ad minus jednou zavládnout klid a musí být postulováno minimum: to je pak pravá jednotka. Skládání forem z posledních jednotek pak dále umožňuje, aby byl aritmetickým operacím dán ontologický smysl: skutečné útvary jsou to, co podléhá aritmetickým pravidlům sčítání a odčítání, jsou to prvky grup. Geometrický protiklad útvarů a prostorového pole, geometrický ""pohyb"" jakožto posun, idealizovaný geometrický prostor, převedení prostorových útvarů na elementární jednotky, jejich kombinace řízené a nahlížené aritmetickými operacemi a geometrickým konstrukčním postupem - to vše ale, jakožto zdůvodňující, viděno jako pravé bytí - to je rovina, na níž se děje zdůvodňování v atomistické filosofii. Mohlo by se také říci: je to její apriori, její ontologický základ, klíč k porozumění. Naproti tomu musí být to druhé, ""zkušenost"" ve svém rozmanitém ""vědění"", které je získáno konkrétním registrováním světských skutečností, kladeno jakožto rovina zjevování, fenoménů. Postup universem je nyní podivnou, kulhající chůzí, neboť jedna noha vězí v neviditelném, druhá se pohybuje na povrchu věcí. Avšak skrze fenomény se má pozorovat základ věcí: ὄψις τäν ἀδήλων τὰ φαινόμενα se má stát pravdou. Obě opory chůze můžeme přirovnat ke dvěma bratrům pocházejícím ze dvou matek, jedné svobodně narozené, legitimní manželky a jedné sloužící otrokyně: první syn je legitimní, jeho konání je urozeným věděním, druhý je nemanželský, jeho činnost je nelegitimním poznáním (γνησίη - σκοτίη γνώμη). Galénos uchoval fragment sporu mezi urozeným a nelegitimním věděním, kde levobočci předhazují synovi domu, že by bez nich nebyl ničím: ""Ubohý rozume, od nás si bereš své argumenty a chceš nás s nimi porazit? Tvé vítězství bude tvým pádem!""2 Nelegitimní děti, které dávají φαινόμενα, představují smyslové ohledávání zrakem, sluchem, čichem a hmatem; neposkytují pravdu, poněvadž díky nim se nepozoruje ani ono velké prázdno, ani ono nejmenší, z čeho všechno vzniká, ani nakonec způsob, jak z nejmenšího vzniká viditelné a jak jsou věci ustaveny s geometrickou přesností; ale v jistém smyslu pravdu přece poskytují, neboť nakonec míří na totéž, co chce mít i rozum, legitimní syn, totiž na pravé bytí. Nedávají je ovšem tak, jak je, nýbrž tak, jak se jeví být; opatřují ho mnoha známkami, které se ho samy o sobě netýkají, které jsou však pro nás důležité, se vším ostatním, co je pro nás činí zřetelným, bezprostředně odlišitelným, a to jsou barvy, tóny, šumy a mnoho jiného, o čem obyčejný člověk netuší, že to nepatří k věcem o sobě. Avšak všechny tyto známky mají věcný základ; právě ten je třeba pochopit a zdůvodnit. Vycházeje ze základu ve věci samé, tedy z uskutečněné matematiky, lze čelit námitce nemanželského dítěte takto: ovšemže má rozum své vědění o faktech z nejistých, neboť stále [něčím] rušených, [a tudíž] podezřelých smyslových zdrojů, které jsou řízeny našimi zákony a pravidly, našimi konvencemi (νόμοι), avšak když rozum přivede tato fakta zpět k pevnému základu toho nejmenšího, elementárního, původního, dá jim teprve podobu bytí, ke které sama tíhnou, ale nejsou schopna jí dosáhnout. Tak se tímto ""postupem"", touto vzájemnou odkázaností σκοτίη a γνησίη γνώμη konečně objasňuje, jak může Démokritos říci, že ve skutečnosti, v pravém smyslu (ἐτέῃ) nevíme nic, neboť odkrytost spočívá v propasti: odůvodněné vědění je totiž odkázáno na fakta, fakta však podává σκοτίη γνώμη, která je ale široce zkreslená; a přesto není Démokritos skeptikem. Tak je urozené vědění, matematicky postupující rozum, ""apriorním"" základem obsahového vědění, které získává svou plnost ze zdání, z ""roušky zdání přehozené přes tvary"" (δόξις ἐπιρυσμίη). Stále znovu se postupuje týmž způsobem: je ukázáno, že φαινόμενα předpokládají cosi elementárnějšího, geometrického a aritmetického, nakonec jednotky, a z pravidel strukturace, která jsou jim vlastní, se sestavují složeniny a vyvozují věty, které o nich platí. Urozené poznání dovádí redukci až k posledním jednotkám a elementům. Tak se postupuje stále znovu: v kosmologických záležitostech, v geometrii, v gramatice a při vykládání básní, ve společenských a historických otázkách, které se týkají vzniku civilizace, náboženství a státu, kde je stále znovu řeč o jednotkách a o pravidlech, podle nichž se jednotky seskupují do vyšších útvarů; konečně také v pojednání o lidském poznání [...] 1) Z německého rukopisu přeložil Cyril Říha. (Pozn. vyd.) 2) H. Diels / W. Kranz, cit. d., Démokritos, B 125; česky: Zlomky předsokratovských myslitelů, přel. K. Svoboda, Praha 1962, str. 126. (Pozn. vyd.) --------------- ------------------------------------------------------------ --------------- ------------------------------------------------------------",0
1559,2674,Avšak atomista...,,"[Avšak atomista...]1 Avšak atomista ví nejen o ""cestě"", metodě, která vede k pravdě o věcech světa, nýbrž ví také to, že tento celkový postup k pravému bytí utváří a přetváří člověka, že teprve on z něho činí bytost pravdy, tedy toho, kdo existuje v pravdě. Ví, že postup do celku věcí vyžaduje člověka, který existuje v pravdě a který nikdy nechce existovat jinak. A ví zároveň to, že tato vůle zakládá postoj, který pro všechno, pro každou záležitost, která je myšlena, zamýšlena nebo činěna, požaduje zdůvodnění (ve výše popsaném smyslu). Tato vůle je však přetvořením duše, její výchovou, druhou φύσις. Způsobuje, že duše žije vskutku pravdivě, že neusiluje o pravdu a zdůvodňování, aby se ukázala, nýbrž činí tak pro sebe a skutečně. Stává se jednotnou, pociťuje stud a ostych před sebou samou spíše než před ostatními, nejen že nečiní zlo, ale ani si ho nepřeje, neboť ví, že by tím vnitřně utrpěla škodu; z téhož důvodu je vnitřně disciplinovaná, harmonická, schopná čelit pokušením prchavé rozkoše, právě tak jako udatná v nebezpečí. Niterná péče o duši vede dokonce k maximě, jejímuž důkazu později věnuje Platón velký, ústřední, velkolepě vystavěný dialog: že ten, kdo trpí nespravedlivé újmy je méně nešťastný než ten, kdo je způsobuje. A nejen v sobě samém vede zodpovědný pravdivý postoj k jednotě a k důslednému jednání, nýbrž sahá i nad individuum: neboť zatímco rozkoš je pro každého zvláštní, soukromá, je dobro (ve smyslu tohoto důsledného postoje) pro všechny totéž. Tak vyvstává Démokritovi z jeho hledání zdůvodněné pravdy, ze života náhledu, jakási zvláštní etika pravdy. Tato etika, budiž ještě jednou zdůrazněno, není etikou pravdy, kterou máme, nýbrž pravdy, která naším vlastnictvím být nemůže. Je tak dalekosáhle souběžná s etikou Sókratovou. Tak jako Sókratova ἐξέτασις,2 ἔλεγχος3 a péče o duši vycházejí z vědění o nevědění, tak vychází Démokritův postoj z maxim: ""Co se týká pravého (skutečného), o tom nevíme nic, neboť co je neskryté, to spočívá v hlubině""4 a ""podle tohoto pravidla 〈totiž předchozího〉5 má člověk poznat, že je vzdálen od pravého bytí.""6 Vědění o vzdálenosti od pravého bytí dává Démokritovi převahu nad převládající většinou přírodovědců, tak jako vědění o nevědění nechává Sókrata vyčnívat nad krajany, které si jeho exetasis vzala na mušku. Oba mají jistou negativní moudrost, z níž jim vzchází cosi pozitivního. Oba se tedy cítí jako lékaři duše a u obou je nemocí, s kterou bojují, její vlastní nevědomost, která si není sebe sama vědoma. U badatelů má tato nemoc podobu domněnky, že jsou u cíle, přestože objevili [teprve] počátek cesty do hlubiny. Velkou zaslepenost, vědění o pomýlenosti člověka skrze jeho doxis, jeho zdání, které samozřejmě pokládá za bytí, je třeba pomocí negativního nahlédnutí oddálenosti od pravé skutečnosti proměnit v horlivé hledání, v energii v sestupu do hlubin. Tak zde vzniká horlivá péče o sebe, starost o duši, o její uzdravení. Žádný král nemůže penězi a přízní svést duši z této cesty do hlubin. Tento předpoklad společného postupu [u obou myslitelů] je ovšem podezřelý a dvojznačný. Myšlení duchovní péče o sebe, myšlení zodpovědného pravdivého postoje se u Démokrita zastavuje před velkými problémy lidské společnosti, před otázkami týkajícími se reformy státu, prohlubování náboženství, před problémy přežití; zde všude je Démokritův postoj spíše jakýmsi zdržením se než prohlubováním; činí nejeden krok vstříc otázkám po společnosti, avšak nedaří se mu je dovést do konce; uznává sice, že je těžké snášet vládu horších, a je přesvědčen, že by se měla připsat lidem od přírody lepším, a to by přece museli, důsledně vzato, být myslitelé. Avšak jde jen tak daleko, že varuje před příliš velkou účastí na státních záležitostech, a dokonce i před zakládáním rodin, zdá se mu, že všechno to překáží potřebnému duševnímu klidu hledatele pravdy, pro nějž jeden nalezený důkaz znamená více než [celé] perské království. Atomistický přírodovědec se se svou etikou pravdy ocitá v nebezpečí, že se stane egocentrickým poživačem pravd o nepomíjivém, které odhalil svou jasnozřivostí, podobně jako je tomu u etiky čisté teorie u Aristotela a u jím ovlivněných filosofických aristokratů: atomistova vazba na věcný obsah mu brání, aby do důsledků promyslel a propracoval lidsky praktickou stránku svého ideálu života. Naproti tomu se nám zdá, že sókratovsko-platónská reflexe má přednostní význam v tom, že právě tyto ostatní součásti nové lidské možnosti zde byly propracovány způsobem, který je pro celou následující dobu když ne určující, pak alespoň důležitý, že byly ukázány důsledky nejen pro osobní životní vzor, nýbrž v souvislosti s tím i pro obec a vztah filosofa k ní (přičemž filosof byl nanejvýš charakteristickým způsobem povinně poslán zpět do obce a do služby v ní, z které by se, o sobě vzato, rád vykroutil). Při všem, co je oběma myslitelům společné, totiž boj proti sebeklamu, proti zaslepené důvěře v jevy, dále pak boj proti uměním, která pracují se zdáním, při vší společné starosti o duši v aletheia, je tu tedy i jistý hluboký protiklad. Je nemožné, aby tak mnoho společného bylo dílem pouhé náhody. Motivy jako nevědomost, která se ze zaslepenosti stává motorem spásné zvědavosti, podnětem k sestupu do hlubin, zdrojem neustálé sebekontroly zdůvodňujícího náhledu, zvýšené bdělosti a střízlivosti; postoj pravdivosti, boj proti zdání; paralela filosofie jako léčba duše - lékařství jako léčba těla; pohrdání pouhým košatým, lahodným a přemlouvavým slovem a čistými uměními - pokud by to nepramenilo ze společného zdroje nebo nepocházelo od žádného z obou hrdinů, od kterého by to převzal ten druhý - pak musí být v oné věci, totiž v tomto zesvětštění Oidipa pomocí filosofie uložena původní dualita zaměření, jistá dvojitost v jednotě; svár mezi bratry, neboť oba chtějí poznávat svět a pečovat o duši - a přece je to asi tak, že v jednom případě je o duši pečováno, aby byl poznán svět, v druhém se poznává svět, aby duše rostla a prohlubovala se. Možná, že Platónem rozvinutá a k tak obdivuhodné kariéře (v křesťanství) určená představa o velkém protihráči, jehož duchovní tvář, to, o co mu vposled jde, dlouho nelze odlišit od toho, o co jde tomu, kdo je vskutku pravdivý a spravedlivý, totiž až do doby, než se odváží podniknout poslední krok či lépe řečeno, než se dá na útěk - možná, že tato představa nemá své nejhlubší ztělesnění, které přetrvalo tisíciletí, v rétorické sofistice; možná, že se už zde připravuje to, co mohlo po dvou tisících letech vypuknout jako démonický pohyb, když se zopakoval Démokritův pochod světem jako cesta k uchvácení světa, což je zde v počátcích ovšem ještě zcela zahaleno; neboť vědění, o které usiluje Démokritos, není vědění, které vládne, není účinné mocenské vědění: atomy a prázdno činí člověka střízlivým, ne však bohatým. (Avšak jednoho dne prohloubí osudný Galilei platónskou nauku, že universum je matematické, a zároveň obrátí naruby platónské učení, že matematika je tu proto, aby dávala duši míru; toho dne přestane být pohyb duší a tím, co z duše pochází, a duše bude usilovat o to, aby se stala duší, která provozuje matematiku a pohyb ovládá, člověk vytvoří vědu sil a energií, která je napsána v matematických vzorcích, Démokritův pochod světem, nový průlom do hloubi universa, do skryté pravdy se s pomocí nové matematické projekce na poslední rovinu světa znovu uvede do chodu; tím se však člověk stává skutečně bohatým a vládcem nad silami. A v tomto okamžiku, kdy se duše tímto způsobem zcela vrhá do vnějškovosti a kvůli světu zapomíná na sebe samu, tak jako na svou tisíceletí budovanou říši ""niterných"" vztahů v mravně-duchovní existenci a tvoření, se tu ovšem i pro partikulární lidstvo, kterému bylo dáno, aby vystoupilo do této výše a přitom odstrčilo stranou všechny ostatní, objevuje pokušení, které nemá obdoby a které provádí onen strašlivý krok, jímž se planeta dostává spolu se všemi ostatními lidstvy do jeho rukou. A poněvadž v tomto okamžiku už tu také není to, co by ještě i toto partikulární lidstvo překlenovalo a připoutávalo ho k něčemu vyššímu, co všechna lidstva spojuje – neboť právě toto je plodem růstu duše –, stává se světová moc nutně světovým svárem a tento svár světovou katastrofou. Avšak obraťme se k našemu líčení vzniku těch motivů, které zanikající polis předala pozdějšímu lidstvu.) 1) Z německého rukopisu přeložil Cyril Říha. (Pozn. vyd.) 2) ""hloubkové prozkušování moudrosti partnera v rozhovoru"" (Pozn. vyd.) 3) ""vyvracení protivníka v dialektickém rozhovoru"" (Pozn. vyd.) 4) Diels / Kranz, cit. d., Démokritos, B 117. [Srv. česky: Zlomky předsokratovských myslitelů, cit. vyd., str. 126.] 5) Doplnil J. P. 6) Diels / Kranz, cit. d., Démokritos, B 6. [Srv. česky: Zlomky předsokratovských myslitelů, cit. vyd., str. 125.] --------------- ------------------------------------------------------------ --------------- ------------------------------------------------------------",0
1560,2675,"Poznámky k ""době poevropské""",,"Poevropská epocha1 Evropa: věda a dějiny Věda - evropská, objektivní věda - proto logicky: obhajoba Evropy - obhajoba vědy jakožto životní síly; dějiny epistémé - Husserlova Krize: věda, která se technizací stala nevěrnou ideji epistémé - epistémé proti doxa - idealizace - nepřímá matematizace - formalizovaná matematika - hypotéza matematické přírody věčně hypotézou - technizace se zakládá v neprohlédnuté roli formalizace - v čistě formálním světě zkušenost nemožná - proto návrat k životnímu světu jakožto světu zkušenosti - zkušenost je však pojata jako vyplňující názor - Tím se vysvětluje, proč moderní fyzika není apodiktickou evidencí, třebaže nepostupuje čistě pragmaticky - Moderní fyziku sice nelze vyjádřit obvyklým jazykem (= rozvažovací pojmy), ale ani bez zákonitého vztahu k němu - Heisenbergův pojem kompletní teorie - Weizsäckerova idea výstavby fyziky z kompletních teorií - Antipragmatismus těchto nauk: fyzika není žádný instrumentalismus, nýbrž vysvětlení - fyzika filosofická - příklad: nový pojem ""substance"" a kauzality - odpovídá však husserlovské potřebě naprosté evidence apodikticity v základních pojmech? - Kompletní teorie - ale nepokračuje báze kompletní teorie do neurčita? - Fyzika a dialektika - Přirozený svět dán apodikticky, ale bez důvodu (epoché) - Fyzikální svět odůvodněn, ale neapodikticky. Na druhé straně fyzika a životní zkušenost, životní svět jsou nesouměřitelné, protože životní a teoretická pravda divergují. Svět ve smyslu životního světa = Heideggerův svět jakožto celek dostatečnosti, to, v čem se pohybuje rozumění, které je v zásadě rozumění vlastním možnostem (a ""věcem"" ve vztahu k těmto možnostem). - Husserlova idea objektivace - objektivace vůči čemu? Husserl: proti subjektivnu; jistě, ale ne proti subjektivnu ve smyslu součásti, a snad ani ve smyslu korelátu subjektivity vůbec, tj. tradiční subjektivity. Spíše proti subjektivnu ve smyslu neprohlédnutého vztahu ke konečné subjektivitě. Vztah k neprohlédnutému já ke mě promlouvá z mého světa (jakožto zjevu světa o sobě). Husserl: objektivace = identické mínění, tendence k identickému významu, z perspektivity ven. Je toto tím jediným a základním v objektivaci? Objektivace = tendence k reálné struktuře, tj. k takové struktuře, která je založena ve věcech samých bez neprohlédnutého vztahu k subjektivnu. Právě toto se však ukazuje ve vztahu k nejzákladnější realitě, k realitě světa v celku jako nemožné. Všechny [takové objektivované] struktury [jsou struktury] ve světě, svět sám žádnou [takovou] strukturou [není]. Musí však existovat svět v celku, který je s tím neporovnatelný,2 který je nitrosvětskými strukturami spíš zakryt než pochopen. Svět v celku je předpokladem všech struktur, v žádné z nich se nevyčerpává. Tyto struktury jsou sice objektivní ve smyslu intersubjektivity, nikdy však se nezbavují neprohlédnutého vztahu ke konečné subjektivitě, neboť individuace celku je uchopitelná jen z celku a celek jako takový, objektivní, celek jako objekt, jako něco, co stojí proti nám, je nepřístupný. Tak lze pojmout vědu a metafyziku jen jako ""nadfenomenální"". Kant - ovšem jinak [než jako u Kanta]. Žádná ""věc o sobě"" jakožto jiné bytí fenoménů. Bytí nelze pojmout prostě jako předmět, jako ob-jekt nějakého subjektu, a právě tak také zjevování není nikdy pouze objektivnem nějakého subjektu. Ve zjevování se zjevuje vždy celek, nikdy však jako objekt. Objekty lze pojmout vždy jen jako nitrocelkové. To, co se zjevuje jasně, tj. objektivně, proto není nikdy celek, a proto se celek nemůže nikdy zjevovat jasně, neboť by to znamenalo zdvojení bytí, něco by muselo být kladeno mimo celek a bytí, což je absurdní. - Toto je námitkou proti fenomenologické redukci, jestliže není absolutně-idealistická, ale i proti této absolutně-idealistické, neboť ""uvnitř"", ""v"" znamená nakonec vždy: ve světě. Metafyzika a věda se svou metafyzickou strukturou (ve smyslu Kantovy metafyziky zkušenosti) je tak jakožto nárok na moc nad bytím a nad světem této moci zbavena. Konec Evropy spadá pozoruhodně vjedno s touto ztrátou moci vědy nad bytím. Dějiny. - Evropané si porozuměli v novověku dějinně. (Toto porozumění je zásadně odlišné od dějinnosti pobytu.) Toto porozumění je následkem židovsko-křesťanské tradice. Lineární čas, jednotné lidstvo, pád a vykoupení jako jedinečné dění obsahem času dějin. - Rovněž tak tendence k sebepochopení z racionálního kladení cílů. Moderní filosofie dějin je většinou synkretismus tradice a této racionální tendence. Naproti tomu ne-evropské národy a společenství se chápou nedějinně, přírodně, biologicko-vitálně. Z tohoto hlediska je protiklad Evropa - Neevropa protikladem dějin a etnologie. Filosofie dějin je překonána jako každá metafyzika - filosofie dějin = metafyzika dějin. To však neznamená, že by tím bylo zároveň vyřízeno racionální kladení účelů: avšak jakožto racionální kladení cílů konečného lidstva. Návrat přes Marxe a Comta k Platónově myšlence duchovní moci. Charakteristickým rysem doby poevropské je protiklad vůle k duchovní moci, která prochází napříč teritoriálními hranicemi a odlišnostmi různých společenství, a vůle k sebezáchově a k prosazení gigantických poevropských mocí. 1) Z německého rukopisu Die Nacheuropäische Epoche přeložil Karel Novotný. (Pozn. vyd.) 2) K tomuto přívlastku ""inkommensurabel"" Patočka v rukopise poznamenává: »rozpor«. Okraj pasáže, která začíná větou ""Objektivace = tendence..."" a na tomto místě končí, Patočka podtrhl vlnovkou a poznamenává dvakrát podtržené: »špatně«. (Pozn. vyd.) --------------- ------------------------------------------------------------ --------------- ------------------------------------------------------------",0
1561,2676,Poevropská epocha,,"Poevropská epocha1 Evropa: věda a dějiny Věda - evropská, objektivní věda - proto logicky: obhajoba Evropy - obhajoba vědy jakožto životní síly; dějiny epistémé - Husserlova Krize: věda, která se technizací stala nevěrnou ideji epistémé - epistémé proti doxa - idealizace - nepřímá matematizace - formalizovaná matematika - hypotéza matematické přírody věčně hypotézou - technizace se zakládá v neprohlédnuté roli formalizace - v čistě formálním světě zkušenost nemožná - proto návrat k životnímu světu jakožto světu zkušenosti - zkušenost je však pojata jako vyplňující názor - Tím se vysvětluje, proč moderní fyzika není apodiktickou evidencí, třebaže nepostupuje čistě pragmaticky - Moderní fyziku sice nelze vyjádřit obvyklým jazykem (= rozvažovací pojmy), ale ani bez zákonitého vztahu k němu - Heisenbergův pojem kompletní teorie - Weizsäckerova idea výstavby fyziky z kompletních teorií - Antipragmatismus těchto nauk: fyzika není žádný instrumentalismus, nýbrž vysvětlení - fyzika filosofická - příklad: nový pojem ""substance"" a kauzality - odpovídá však husserlovské potřebě naprosté evidence apodikticity v základních pojmech? - Kompletní teorie - ale nepokračuje báze kompletní teorie do neurčita? - Fyzika a dialektika - Přirozený svět dán apodikticky, ale bez důvodu (epoché) - Fyzikální svět odůvodněn, ale neapodikticky. Na druhé straně fyzika a životní zkušenost, životní svět jsou nesouměřitelné, protože životní a teoretická pravda divergují. Svět ve smyslu životního světa = Heideggerův svět jakožto celek dostatečnosti, to, v čem se pohybuje rozumění, které je v zásadě rozumění vlastním možnostem (a ""věcem"" ve vztahu k těmto možnostem). - Husserlova idea objektivace - objektivace vůči čemu? Husserl: proti subjektivnu; jistě, ale ne proti subjektivnu ve smyslu součásti, a snad ani ve smyslu korelátu subjektivity vůbec, tj. tradiční subjektivity. Spíše proti subjektivnu ve smyslu neprohlédnutého vztahu ke konečné subjektivitě. Vztah k neprohlédnutému já ke mě promlouvá z mého světa (jakožto zjevu světa o sobě). Husserl: objektivace = identické mínění, tendence k identickému významu, z perspektivity ven. Je toto tím jediným a základním v objektivaci? Objektivace = tendence k reálné struktuře, tj. k takové struktuře, která je založena ve věcech samých bez neprohlédnutého vztahu k subjektivnu. Právě toto se však ukazuje ve vztahu k nejzákladnější realitě, k realitě světa v celku jako nemožné. Všechny [takové objektivované] struktury [jsou struktury] ve světě, svět sám žádnou [takovou] strukturou [není]. Musí však existovat svět v celku, který je s tím neporovnatelný,2 který je nitrosvětskými strukturami spíš zakryt než pochopen. Svět v celku je předpokladem všech struktur, v žádné z nich se nevyčerpává. Tyto struktury jsou sice objektivní ve smyslu intersubjektivity, nikdy však se nezbavují neprohlédnutého vztahu ke konečné subjektivitě, neboť individuace celku je uchopitelná jen z celku a celek jako takový, objektivní, celek jako objekt, jako něco, co stojí proti nám, je nepřístupný. Tak lze pojmout vědu a metafyziku jen jako ""nadfenomenální"". Kant - ovšem jinak [než jako u Kanta]. Žádná ""věc o sobě"" jakožto jiné bytí fenoménů. Bytí nelze pojmout prostě jako předmět, jako ob-jekt nějakého subjektu, a právě tak také zjevování není nikdy pouze objektivnem nějakého subjektu. Ve zjevování se zjevuje vždy celek, nikdy však jako objekt. Objekty lze pojmout vždy jen jako nitrocelkové. To, co se zjevuje jasně, tj. objektivně, proto není nikdy celek, a proto se celek nemůže nikdy zjevovat jasně, neboť by to znamenalo zdvojení bytí, něco by muselo být kladeno mimo celek a bytí, což je absurdní. - Toto je námitkou proti fenomenologické redukci, jestliže není absolutně-idealistická, ale i proti této absolutně-idealistické, neboť ""uvnitř"", ""v"" znamená nakonec vždy: ve světě. Metafyzika a věda se svou metafyzickou strukturou (ve smyslu Kantovy metafyziky zkušenosti) je tak jakožto nárok na moc nad bytím a nad světem této moci zbavena. Konec Evropy spadá pozoruhodně vjedno s touto ztrátou moci vědy nad bytím. Dějiny. - Evropané si porozuměli v novověku dějinně. (Toto porozumění je zásadně odlišné od dějinnosti pobytu.) Toto porozumění je následkem židovsko-křesťanské tradice. Lineární čas, jednotné lidstvo, pád a vykoupení jako jedinečné dění obsahem času dějin. - Rovněž tak tendence k sebepochopení z racionálního kladení cílů. Moderní filosofie dějin je většinou synkretismus tradice a této racionální tendence. Naproti tomu ne-evropské národy a společenství se chápou nedějinně, přírodně, biologicko-vitálně. Z tohoto hlediska je protiklad Evropa - Neevropa protikladem dějin a etnologie. Filosofie dějin je překonána jako každá metafyzika - filosofie dějin = metafyzika dějin. To však neznamená, že by tím bylo zároveň vyřízeno racionální kladení účelů: avšak jakožto racionální kladení cílů konečného lidstva. Návrat přes Marxe a Comta k Platónově myšlence duchovní moci. Charakteristickým rysem doby poevropské je protiklad vůle k duchovní moci, která prochází napříč teritoriálními hranicemi a odlišnostmi různých společenství, a vůle k sebezáchově a k prosazení gigantických poevropských mocí. 1) Z německého rukopisu Die Nacheuropäische Epoche přeložil Karel Novotný. (Pozn. vyd.) 2) K tomuto přívlastku ""inkommensurabel"" Patočka v rukopise poznamenává: »rozpor«. Okraj pasáže, která začíná větou ""Objektivace = tendence..."" a na tomto místě končí, Patočka podtrhl vlnovkou a poznamenává dvakrát podtržené: »špatně«. (Pozn. vyd.) --------------- ------------------------------------------------------------ --------------- ------------------------------------------------------------",0
